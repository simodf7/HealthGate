La cartella clinica comprende le generalità del paziente, l’anamnesi, l’esame obiettivo generale e particolare, gli esami diagnostici effettuati nel corso del ricovero, la condotta terapeutica, specificando la dose e la via di somministrazione dei farmaci utilizzati, ed infine le conclusioni diagnostiche con l’esito finale della degenza.

È altresì uno strumento dinamico in quanto include i risultati degli esami diagnostici una volta acquisiti, così come deve registrare, a ogni successiva visita di controllo oppure a ogni nuovo ricovero in ospedale, l’evoluzione della malattia, le modifiche del trattamento farmacologico, la comparsa di una nuova patologia.

Ad oggi sono per lo più utilizzate cartelle cliniche di tipo cartaceo; si vanno tuttavia sempre più diffondendo cartelle cliniche informatizzate, grazie alle quali è possibile una più facile gestione delle informazioni sia da parte del medico sia da parte del paziente stesso.

Al fine di migliorare la qualità delle informazioni e la raccolta dei dati, le cartelle cliniche sono strutturate su una intelaiatura standard che prevede un razionale approccio all’esame clinico del paziente.

Accanto alla cartella clinica tradizionale, esiste la cartella clinica orientata per problemi nella quale la raccolta delle informazioni è utilizzata come database per creare un elenco dei problemi: ciò stimola la ricerca di correlazioni tra patologie diverse, sviluppa una visione unitaria del malato e permette l’impostazione di una condotta diagnostica e terapeutica successiva.

La cartella clinica, orientata per problemi, è strutturata in quattro parti:
la lista dei problemi, attivi e inattivi;
i dati clinici di base (storia, esame fisico, altri);
il piano iniziale (richiesta di esami, trattamenti);
le note di aggiornamento.

La cartella clinica raccoglie inoltre il diario giornaliero, gli esami di laboratorio e strumentali, la terapia (con specifiche indicazioni sulla posologia e sulle modalità di somministrazione dei farmaci).

La cartella clinica si apre quindi con la precisa raccolta delle generalità:
cognome, nome, sesso ed età, come elemento di identificazione personale;
luogo di nascita;
luogo di residenza.

Sesso ed età.

Il sesso e l’età del paziente possono fornire indicazioni utili alla diagnosi perché alcune malattie colpiscono preferibilmente i maschi oppure le femmine, altre hanno una preferenza statistica per un sesso o per determinate età.

il cancro del polmone, dello stomaco, del pancreas, il plasmocitoma, il morbo di Hodgkin preferiscono i maschi, come pure la gotta, la spondilite anchilosante, la cardiopatia ischemica e il morbo di Biirger;
il cancro della mammella, l’artrite reumatoide, il lupus eritematoso disseminato, il morbo di Raynaud, l’acrocianosi, il morbo di Werlhof e la anemia ipocromica essenziale preferiscono le femmine;
il cancro primitivo del fegato è il più frequente tumore maligno dell’infanzia.

Luogo di nascita.

Il luogo di nascita è importante per identificare la possibile appartenenza a particolari etnie.

Luogo di residenza.

Il luogo di residenza abituale deve essere sempre precisato al fine di identificare eventuali condizioni morbose che incidono esclusivamente o preferenzialmente in certe regioni del globo.

Accanto alla cartella clinica, si va sempre più diffondendo anche l’uso della cartella infermieristica.

Rappresenta un valido strumento per il personale infermieristico per monitorare nel corso della degenza le condizioni ed il comportamento dell’ammalato. L'anamnesi è la raccolta ordinata di informazioni sulla storia medica del paziente e sui motivi che l’hanno condotto dal medico.
Essa si basa su tutta una serie di domande che spaziano dalla vita privata a quella lavorativa, dalle abitudini voluttuarie al disturbo attuale; si pone l’obiettivo da un lato di mettere in confidenza il paziente con il medico, e dall’altro di raccogliere essenziali informazioni per un corretto processo diagnostico.

La raccolta dell’anamnesi richiede cultura ed esperienza, così da poter recepire tutte le sfumature ed approfondire poi l’interrogatorio su dei particolari che al medico poco colto potrebbero sembrare irrilevanti.
L’anamnesi deve comunque essere condotta dal medico, che dovrà essere in grado di selezionare le informazioni utili, senza lasciarsi fuorviare da dati di scarsa importanza.
Non deve usare un linguaggio troppo tecnico, così come deve cercare di interpretare anche i termini dialettali o popolari che il paziente spesso usa per indicare i propri sintomi.

Il colloquio deve avvenire in un ambiente silenzioso, possibilmente in una stanza singola, perché la corsia è spesso rumorosa e occupata da persone estranee.
Così facendo si garantisce al paziente la riservatezza sulle informazioni raccolte.
Affinché il paziente possa esprimersi liberamente, è necessario che il medico ne conquisti rapidamente la simpatia e quindi la fiducia.
La cura del proprio aspetto e la disponibilità ad ascoltare giocano, in questo senso, un ruolo non secondario.

In talune occasioni il coinvolgimento emotivo porta il paziente ad esagerare i propri sintomi o a minimizzarli in una valutazione eccessivamente ottimistica.
In perfetta buona fede un ammalato può denunciare come “dolore precordiale” la sensazione oppressiva che accompagna ogni dispnea o come “colica” un episodio di vomito; il medico non dovrà mai accettare queste diagnosi preformate, ma approfondire il reale significato dei disturbi lamentati dal paziente.

Senza dubbio la qualità delle domande poste è in grado di determinare la quantità delle informazioni utili ottenibili dal paziente.
Le domande dovranno essere sia di carattere generale, così da prevedere risposte articolate, sia più specifiche, tali da richiedere una risposta con un sì oppure un no, in particolare nei pazienti più restii a parlare.
Una anamnesi ben condotta comprende entrambi questi tipi di domande: si evita così che il colloquio diventi un interrogatorio, oppure che possa essere fuorviante per l’eccessiva libertà di risposta concessa al paziente.

Talvolta il paziente si presenta con la cosiddetta autoanamnesi, una anamnesi già scritta da lui medesimo nella quale vengono sottolineati particolari e minuzie che spesso nulla hanno a che fare con la malattia fondamentale: si tratta per lo più di psiconevrotici e questa è in genere la sola, costruttiva conclusione che il medico può trarre da tali elaborati.

È bene ricordare che una anamnesi condotta attentamente consente di porre una diagnosi corretta già al letto dell’ammalato in una alta percentuale di casi (>50%) ed è quindi indispensabile per impostare un trattamento mirato.
L’indagine anamnestica comprende:
— la raccolta delle generalità;
— l’anamnesi familiare;
— l’anamnesi personale.

L’anamnesi familiare raccoglie i precedenti morbosi degli ascendenti, discendenti e collaterali del paziente.
Gli obiettivi di questa indagine sono tre:
— svelare una possibile ereditarietà patologica che si manifesti secondo le leggi mendeliane;
— accertare una possibile fonte familiare di contagio;
— riconoscere particolari situazioni anomale nell’ambiente familiare.

La costruzione dell’albero genealogico è il mezzo più idoneo per riconoscere la presenza di una malattia ereditaria e per valutare la probabilità che il soggetto in esame, anche se apparentemente normale, possa essere portatore del gene patologico.

Le cellule dell’organismo umano possiedono un corredo cromosomico diploide formato da 22 paia di autosomi e un paio di cromosomi sessuali (XX nella femmina e XY nel maschio) per un totale di 46 cromosomi.
Quando una cellula si divide (mitosi) ciascun cromosoma fabbrica un altro cromosoma identico (replicazione): viene così garantito alle cellule discendenti un normale corredo cromosomico diploide.
Le cellule germinali subiscono invece nel corso della loro maturazione un processo di meiosi che comporta la presenza di un solo membro di ciascun paio di cromosomi in ciascun uovo o spermatozoo; questa divisione riduzionale porta a un corredo cromosomico aploide e consente di ristabilire la condizione diploide normale al momento della fecondazione.
I cromosomi sono depositari dei geni i quali garantiscono la trasmissione dei caratteri ereditari.
I geni sono disposti a coppie lungo i cromosomi dove ogni coppia occupa un suo posto ben definito (locus).
Ogni coppia di geni controlla un particolare carattere, ma non è detto che questo sia controllato nella stessa maniera da entrambi i geni corrispondenti.
Quando i geni sono uguali (geni omologhi: RR oppure rr) il soggetto è detto omozigote, quando i geni sono differenti (Rr oppure rR) il soggetto è detto eterozigote.
Nelle cellule germinali i geni di ogni coppia si separano nel corso della meiosi con i cromosomi ai quali appartengono; la coppia di geni si riforma poi al momento della fecondazione per unione del gamete paterno con quello materno e questa è la base della trasmissione dei caratteri ereditari.
Ogni carattere ereditario è condizionato dal patrimonio genico che per metà è di provenienza paterna (R oppure r) e per metà di provenienza materna (R oppure r).
Negli omozigoti, nei quali i geni omologhi che regolano un determinato carattere sono identici (RR) il fenotipo cioè il modo in cui il carattere in questione si esprime, concorda con il genotipo cioè con il reale patrimonio genico che lo condiziona.
Negli eterozigoti i due geni sono invece differenti (Rr oppure rR): se uno di questi è dominante (R) e l’altro recessivo (r) il fenotipo sarà identico al fenotipo dell’omozigote (RR); solo la contemporanea presenza dei due geni recessivi potrà cancellare fenotipicamente il carattere dominante, ma in tal caso il soggetto sarà omozigote per il carattere recessivo (rr) avendo ricevuto un allele r dal padre e un allele r dalla madre.
Non sempre la dominanza è completa come nell’esempio citato.
Nel caso di una dominanza incompleta il fenotipo dell’eterozigote potrà risultare intermedio tra quello dell’omozigote dominante (RR) e quello del recessivo (rr).
Un gene nuovo si può sostituire ad un gene normalmente presente in un determinato locus cromosomico: si parla in tal caso di gene mutante o di mutazione.
Il gene mutante ha la capacità di riprodursi identico in tutte le cellule discendenti e di perpetuare la trasmissione del corrispondente carattere ereditario anormale che sia ad esso correlato.
Nella specie umana molte migliaia di alterazioni biochimiche, di malformazioni e di malattie sono sostenute dalla presenza di geni anormali.
Questi possono essere il risultato di una mutazione avvenuta in un lontano ascendente e della trasmissione del gene patologico ai suoi discendenti secondo le leggi di Mendel, oppure di una mutazione che si manifesti improvvisamente in un determinato soggetto il quale potrà poi trasmettere il gene mutante ai suoi discendenti.
La identificazione di una malattia della quale si conosca la trasmissione ereditaria e che non sia presente negli ascendenti o collaterali del paziente potrà indurre ragionevolmente alla diagnosi di avvenuta mutazione genica nel soggetto in esame.
La conoscenza dell’intera sequenza del DNA umano ha permesso di accedere più facilmente alla determinazione della struttura molecolare dei singoli geni, attraverso due tecniche di mappatura dei geni: la mappatura genica, che identifica solo l’ordine relativo dei geni lungo ciascun cromosoma e la mappatura fisica che localizza la posizione esatta dei geni sui cromosomi e ne determina le distanze reciproche.
Queste moderne tecniche di mappatura del genoma umano per le quali rimandiamo ai trattati di genetica, hanno consentito di localizzare nei cromosomi a ben precisa distanza nel loro braccio lungo o nel loro braccio corto, la sede esatta di molti geni responsabili di malattie ereditarie.
Ereditarietà di tipo autosomico dominante è dovuta alla presenza di un singolo gene patologico dominante in uno degli autosomi.
Se la penetranza è completa la malattia si manifesta in tutti i portatori del gene anormale: dall’albero genealogico emerge che il padre o la madre del soggetto in esame ne sono portatori e che la malattia viene trasmessa al 50% dei discendenti indipendentemente dal sesso.
Le più note, frequenti e importanti malattie dovute a un gene autosomico dominante sono:
la sferocitosi ereditaria e la ellissocitosi; la talassemia e la drepanocitosi nelle quali un gene patologico comporta un preciso errore nella sintesi delle catene globiniche della emoglobina e nelle quali la omozigosi determina la varietà major e la eterozigosi la varietà minor e il trait;
la porfiria epatica, dovuta a un errore enzimatico nella sintesi delle porfirine che condiziona un accumulo dannoso di precursori (acido delta-amino-levulinico, porfobilinogeno);
il rene policistico dovuto a tubulonefrodisplasia;
la ipercolesterolemia familiare con i ben noti xantomi;
la sindrome di Pendred (gozzo familiare con sordomutismo), dovuta a un gene dotato di azione pleiotropa che agisce sulla tiroide e sul nervo acustico;
il nanismo acondroplasico; la aracnodattilia di Marfan; la malattia delle ossa di marmo di Albers-Schònberg; la malattia delle esostosi cartilaginee; la fragilità ossea ereditaria o osteopsatirosi in particolare nei tipi I e IV, nei quali la penetranza e la espressività del gene patologico sono variabili tanto da giustificare apparenti “salti di generazione” negli alberi genealogici (in questa malattia il pleiotropismo del gene è solo apparente, in realtà è compromesso un unico meccanismo enzimatico che presiede alla aggregazione del collagene non solo delle ossa e dei legamenti ma anche della sclera donde il colore blu dovuto al trasparire della pigmentazione scura della coroide sottostante); molte malformazioni scheletriche dovute a errori della organogenesi quali la brachidattilia, la sindattilia, la polisindattilia, la oligodattilia, la peromelia e altre;
la corea di Huntington che può restare a lungo clinicamente inapparente nei giovani portatori del gene patologico; la sclerosi tuberosa di Bourneville; la malattia di von Hippel-Lindau caratterizzata dalla coesistenza di angioma cerebellare e retinico con possibile feocromocitoma e cisti pancreatiche e renali; la distrofia muscolare facio-scapolo-omerale; la distrofia miotonica di Thomsen;
il retinoblastoma; il cancro midollare della tiroide che secerne calcitonina; le adenomatosi endocrine multiple (sindromi MEN) delle quali si conoscono tre tipi: MEN l a caratterizzata dalla presenza di adenomi nel pancreas, nella corteccia surrenale, nella adenoipofisi e nelle paratiroidi; MEN 2a (morbo di Sipple) da adenomi nelle paratiroidi e nella midollare surrenale e da cancro midollare della tiroide; MEN 3a da cancro midollare della tiroide, feocromocitoma e neuromi mucosi multipli.

La penetranza di un carattere è definita dalla percentuale dei portatori di un determinato carattere autosomico dominante che manifestano il fenotipo corrispondente, mentre l’espressività è data dal grado di manifestazione fenotipica di un determinato carattere dominante nel singolo individuo.
I cosidetti “salti di generazione” ricordati in precedenza a proposito dell’osteogenesi imperfetta sono determinati da un fenomeno noto come difetto di penetranza: in alcuni alberi genealogici, infatti, si possono notare individui che hanno sia un figlio che un genitore affetti e devono pertanto essere obbligatoriamente portatori di un carattere autosomico dominante, ma che risultano fenotipicamente normali.
Non è ancora chiaro il meccanismo alla base di questo fenomeno, ma si pensa che il difetto di penetranza possa essere condizionato dalla presenza di altri geni che possono in qualche modo modificare il risultato del difetto genetico indotto dal carattere autosomico dominante.
In alcune famiglie affette da patologie trasmesse con modalità autosomica dominante, i difetti legati al carattere mutato si possono manifestare in forma più o meno grave: questo fenomeno è spiegato con l’espressività variabile del gene, ed è tipico sia di alcuni caratteri patologici che di caratteri normali.
Infine, si deve sottolineare che alcune patologie sono solo teoricamente autosomiche dominanti, in quanto la loro gravità impedisce di fatto la riproduzione degli individui affetti e la trasmissione del carattere patologico ai figli; gli individui affetti presentano pertanto quasi esclusivamente mutazioni di nuova comparsa.

Ereditarietà di tipo autosomico recessivo è dovuta alla presenza di un singolo gene patologico recessivo in uno degli autosomi; la malattia può pertanto non manifestarsi in molte generazioni perché il gene patologico resta per così dire nascosto negli eterozigoti i quali sono apparentemente normali; questi tuttavia, anche se fenotipicamente non esprimono la malattia ereditaria, trasmettono il gene patologico ai discendenti secondo le leggi di Mendel.
La eventuale unione di questi eterozigoti (Rr) con un altro eterozigote per lo stesso gene (Rr) condizionerà una discendenza per il 50% di tipo Rr cioè eterozigote con fenotipo normale come i genitori, per il 25% di tipo rr cioè normale sia fenotipicamente che genotipicamente e per il 25% di tipo RR cioè omozigote con presenza della malattia ereditaria.
È evidente che i matrimoni fra consanguinei (cugini primi) farà aumentare la probabilità che i due coniugi siano entrambi eterozigoti per lo stesso gene patologico recessivo e possano quindi generare figli anormali.
La stessa considerazione vale per gli abitanti di piccoli centri isolati o per popolazioni che preferiscono praticare la endogamia per ragioni razziali o religiose (ebrei), il che facilita l’incidenza della eterozigosi e l’incontro di geni nocivi.

L’esame dell’albero genealogico dimostra la normalità fenotipica dei genitori del soggetto in esame e la uguale incidenza di maschi e femmine colpiti dalla malattia. Per alcune condizioni, si può inoltre verificare il fenomeno della pseudo-dominanza: nel caso di una unione tra un soggetto portatore e un soggetto affetto, infatti, la malattia si trasmetterà al 50% dei figli, con una trasmissione fenotipica apparentemente di tipo dominante.

Infine alcune patologie, notoriamente trasmesse come carattere autosomico recessivo, possono dare luogo a fenotipi normali o patologici in famiglie diverse: questo fenomeno, noto col nome di complementazione genica, è spiegabile con l’eterogeneità genetica di alcune patologie, che possono essere trasmesse attraverso un numero più o meno elevato di geni. Due genitori possono entrambi essere affetti da una patologia secondaria alla mutazione di uno stesso allele autosomico recessivo, per cui tutti i figli saranno affetti dalla malattia; nel caso di due genitori affetti dalla stessa patologia dei primi, ma dovuta alla mutazione di due alleli diversi, i figli potranno essere tutti portatori dei due alleli mutati, ma nessuno di loro presenterà l’espressione fenotipica della malattia.

La presenza di un gene patologico autosomico recessivo può condizionare un numero enorme di malattie ereditarie. In molti casi l’azione nociva del gene si esplica su una singola tappa enzimatica, talvolta con conseguenze cliniche irrilevanti, altre volte con malattie gravi. Ne ricorderemo solo alcune fra le più note, frequenti e importanti, rimandando per le altre ai trattati di genetica; esse riguardano:

il metabolismo glicidico, quali: a) il diabete mellito, che come vedremo presenta modalità ereditarie particolari ma che in tesi generale può essere considerato una malattia autosomica recessiva con penetranza incompleta: gli alberi genealogici che non sembrano confermare tale tipo di ereditarietà possono essere il risultato della grande incidenza del gene diabetico nella popolazione e quindi della facilità della omozigosi; b) la galattosemia dovuta a un difetto del metabolismo del galattosio con accumulo di questa sostanza in vari organi (epatosplenomegalia, cataratta, ritardo mentale, galattosuria, aminoaciduria e difetto della galattosio-l-fosfato uridiltransferasi negli eritrociti); c) le glicogenosi dovute a geni patologici diversi operanti su differenti tappe enzimatiche del processo di degradazione del glicogeno, i quali realizzano quadri clinici diversi talvolta con prevalenza epatica e renale (malattia di von Gierke, malattia di Forbes, malattia di Anderson, malattia di Hers) talvolta a prevalenza cardiaca e/o muscolare (malattia di Pompe, malattia di McArdle); d) la pentosuria e la fruttosuria più rare e di scarsa importanza clinica;

il metabolismo lipidico, quali: a) alcune malattie da accumulo quali la idiozia amaurotica di Tay-Sachs (gangliosidi) che decorre con cecità, paralisi e demenza; b) la malattia di Niemann-Pick (sfingomielina) che decorre con disturbi neurologici e mentali e con epatosplenomegalia; c) la malattia di Gaucher (cerebrosidi) che si manifesta con epatosplenomegalia, adenopatie e lesioni ossee per invasione dal midollo;

il metabolismo di singoli aminoacidi, quali: a) la fenilchetonuria dovuta al blocco della trasformazione della fenilalanina in tirosina con aumento della fenilalanina nel sangue (utile parametro per valutare la eterozigosi), dell’acido fenilpiruvico nelle urine, e accumulo di acido fenilpiruvico nei tessuti con gravi manifestazioni neurologiche di tipo extrapiramidale e/o comiziale, difetto di sviluppo somatico, manifestazioni eczematose, depigmentazione della cute e dei capelli (soggetti biondi o rossicci con occhi azzurri), caratteristico il miglioramento a seguito di una dieta a basso contenuto in fenilalanina; b) l’albinismo dovuto a un blocco della trasformazione della di-idrossifenilalanina in melanina; c) la alcaptonuria correlata a un blocco della trasformazione di un altro metabolita della tirosina, l’acido omogentisinico in acido maleilacetacetico, accumulo di acido omogentisinico nelle cartilagini (ocronosi) e sua escrezione nelle urine (alcaptonuria); d) la ossaluria primitiva con nefrolitiasi e la ossalosi con depositi extrarenali di acido ossalico per difetto nel metabolismo dell’acido gliossalico, un catabolita della glicina; e) il gozzo familiare dovuto a un difetto di trasformazione della tirosina in tiroxina: le conseguenze dell’ipotiroidismo che ne consegue sono estremamente gravi (difetti di sviluppo somatico e cerebrale con nanismo, idiozia o cretinismo e gozzo per la aumentata secrezione di TSH che fa seguito all’ipotiroidismo primitivo (nanismo di Brissaud);

il metabolismo degli steroidi surrenali, quali la sindrome adreno-genitale da deficit di 21-idrossilasi cui consegue iperproduzione di androgeni surrenali, e la ipertensione arteriosa che fa seguito a un deficit di 11-idrossilasi e relativa iperproduzione di desossicorticosteroidi;

lo pseudoipoparatiroidismo, noto anche come “malattia del secondo messaggero” nella quale si realizza una insensibilità delle cellule tubulorenali al paratormone, e la sindrome di De Toni-Fanconi-Debré caratterizzata da un difetto di trasporto tubulorenale di glucosio, fosfato, aminoacidi e a volte idrogenioni e potassio;

la mucoviscidosi;

molte malattie emorragiche quali la afibrinogenemia congenita, la paraemofilia (difetto del fattore V) e quelle dovute a carenze dei fattori VII, IX, X, XI e XII; la immunodeficienza combinata; la porfiria eritropoietica di Gunther;

alcune malattie da accumulo: il morbo di Wilson (difetto di sintesi della ceruloplasmina con accumulo di rame); la emocromatosi (accumulo di ferro) e le mucopolisaccaridosi caratterizzate da accumulo di proteoglicani nei più vari organi ed apparati con quadri clinici differenti (malattie di Hurler, di Morquio, di Sanfilippo, di Scheie nelle quali gli studi istochimici su fibroblasti in coltura e la valutazione dei proteoglicani escreti con le urine consentono una definizione diagnostica esatta);

alcune malattie nervose quali la atassia di Friedreich, la atrofia muscolare di Werdnig-Hoffmann e la sindrome di Kugelberg-Welander; la sindrome di Laurence-MoonBiedl (polisindattilia, retinite pigmentosa, ipogonadismo diencefalico), e secondo alcuni anche certe forme di epilessia.

Ereditarietà legata al cromosoma X

La madre, che ha due cromosomi X (XX), ne trasmette uno a ciascuno dei propri figli indipendentemente dal loro sesso, il padre invece che ha un cromosoma X e un cromosoma Y (XY) trasmette il cromosoma X a tutte le figlie femmine e l’Y a tutti i figli maschi: le figlie avranno pertanto due cromosomi X (XX) uno di provenienza materna e uno di provenienza paterna e i figli maschi un cromosoma X di provenienza materna e uno Y di provenienza paterna (XY). Ne deriva che il cromosoma X dei figli maschi è sempre di provenienza materna e un gene patologico legato al cromosoma X (X) potrà essere trasmesso ai figli maschi solo dalla madre (trasmissione diaginica').

A differenza degli autosomi nei quali i geni si trovano a coppie, i geni presenti nel cromosoma X non hanno omologhi nel cromosoma Y; per questo i maschi (XY) sono detti emizigoti e non esiste in essi la possibilità che gli effetti di un gene patologico situato nel cromosoma X possano essere mascherati da un allele presente nel cromosoma Y; la malattia si manifesterà pertanto indipendentemente dal fatto che il gene sia dominante o recessivo. Le femmine invece possono essere omozigoti o eterozigoti per detto gene e ai fini della espressione in malattia saranno determinanti la dominanza e la recessività.

L’esame dell’albero genealogico dimostrerà che:

le femmine eterozigoti (XX) unendosi con un maschio normale (XY) possono generare maschi ammalati (XY), maschi normali (XY), femmine vettrici (XX) e femmine normali (XX);

i maschi emizigoti (XY) sono affetti dalla malattia ereditaria e se si uniscono ad una femmina normale (XX) non trasmettono mai il gene patologico ai figli maschi (XY) ma generano figlie vettrici (XX);

solo nella ipotesi improbabile di un accoppiamento con donna vettrice (XX) il maschio emizigote (XY) potrà generare maschi (XY) e femmine (XX) ammalati.

Se il gene è dominante la malattia si manifesta nel 50% delle figlie eterozigoti (XX) e in tutti i maschi emizigoti (XY).

Se il gene è recessivo la malattia si manifesta in tutti i figli maschi portatori del gene (XY) mentre nelle femmine il cromosoma X di provenienza paterna maschererà gli effetti del gene anormale (XX): esse però trasmetteranno il gene patologico a metà della discendenza.

Si può inoltre assistere al fenomeno della semidominanza: in questo caso il carattere trasmesso dal gene legato al cromosoma X si può esprimere parzialmente anche nelle femmine eterozigoti.

Fra le malattie ereditarie dovute a un gene dominante legato al cromosoma X ricordiamo:

il favismo correlato a un deficit di glucosio-6-fosfatodeidrogenasi, frequente in Sardegna, che decorre con gravi crisi emolitiche quando il paziente viene in contatto con la fitotossina delle fave e con altre sostanze dotate di

il rachitismo ipofosfatemico vitamina-D resistente nel quale la espressività del gene è variabile realizzando talvolta quadri rachitici gravi, altre volte, soprattutto nelle femmine, solo ipofosfatemia che deve essere considerata il trait di questa forma morbosa.

Fra le malattie ereditarie dovute a un gene recessivo legato al cromosoma X ricordiamo:

la emofilia A correlata a difetto di produzione del fattore VIII (globulina antiemofilica) e la emofilia B (malattia di Christmas) dovuta a difetto di produzione del fattore IX;

alcune deficienze immunitarie quali la agammaglobulinemia di Bruton e la sindrome di Wiskott-Aldrich (immunodeficienza con trombocitopenia ed eczema);

la distrofia muscolare progressiva di Duchenne;

il diabete insipido renale, correlato a insensibilità dei tubuli collettori all’ormone antidiuretico ipofisario, e lo pseudoipoparatiroidismo dovuto a difetto recettoriale renale per l’ormone paratiroideo;

il daltonismo.

Per l’evidenziazione di malattie ereditarie, anche a livello prenatale, si può utilizzare la tecnica delle “sonde geniche”.

Ereditarietà multifattoriale

Questo tipo di ereditarietà viene detta multifattoriale a sottolineare la necessaria concomitanza di fattori predisponenti ereditari e di situazioni ambientali, che nulla hanno a che fare con il gene, per lo sviluppo di una patologia.

La trasmissione delle malattie secondo le modalità mendeliane è relativamente rara (inferiore a 5/10.000). Tuttavia, numerose patologie di osservazione più o meno comune presentano una indubbia “familiarità”. Tra queste si annoverano sia malattie molto comuni e di importante rilevanza sociale, quali il diabete mellito, la gotta, l’ipertensione arteriosa, l’obesità, sia malformazioni congenite come la spina bifida, il piede torto o il labbro leporino (labioschisi).

Gli studi familiari mostrano chiaramente che queste malattie si presentano in una determinata famiglia con una frequenza (incidenza) maggiore rispetto alla popolazione generale, ma appare altrettanto evidente che non sono trasmesse secondo gli schemi di trasmissione identificati da Mendel. Alcuni studi epidemiologici accurati hanno permesso in molti casi di chiarire come le patologie in questione siano l’espressione dell’azione congiunta di più geni su cui vanno ad interferire fattori ambientali variabili. Del resto anche molte caratteristiche “non patologiche”, quali la statura e il peso corporeo, presentano una chiara familiarità, ma non rappresentano l’espressione della trasmissione di un singolo gene secondo le regole mendeliane.

I caratteri trasmessi con modalità multifattoriali (detti anche poligenici o complessi) si suddividono in due grandi categorie: caratteri per i quali le differenze fenotipiche tra individui di una stessa famiglia sono quantitativi (esempio: la pressione arteriosa, che all’interno di una popolazione o famiglia presenta espressioni fenotipiche di tipo quantitativo); caratteri per i quali l’espressione del fenotipo è qualitativa, per cui la presenza o l’assenza di una patologia o comunque di un determinato fenotipo all’interno di una famiglia presentano chiaramente una distribuzione che risente di importanti influenze genetiche, ma l’ereditarietà non segue comunque le regole di trasmissione mendeliane (esempio: labioschisi o labbro leporino). In ogni caso, appare fondamentale l'interferenza dei fattori ambientali sul profilo genetico dei singoli individui.

La comparsa in un singolo individuo di una patologia, potrebbe teoricamente essere anche l’espressione di una singola alterazione genica, su cui possono andare ad agire numerosi fattori ambientali. Tuttavia vari modelli familiari hanno mostrato che l’ipotesi monogenica non si accorda con la distribuzione familiare della maggior parte delle patologie trasmesse secondo questa modalità. Sembra invece che i consanguinei appartenenti ad ogni famiglia possano avere una quantità variabile di fattori di predisposizione per una determinata condizione, e che gli individui appartenenti a famiglie con chiaro pattern di aggregazione familiare per una determinata patologia possano avere un numero maggiore di fattori di predisposizione rispetto alla popolazione generale, su cui l’azione dei fattori ambientali determina l’insorgenza della malattia (soglia di suscettibilità).

Alcune patologie di rilevante interesse sociale presentano sicuramente un meccanismo di ereditarietà multifattoriale, come dimostra la maggiore incidenza di queste patologie all’interno di una determinata famiglia. La ipertensione arteriosa presenta una chiara familiarità “dominante”, ma si manifesta quasi sempre dopo la menopausa o comunque attorno alla cinquantina e può essere favorita (o ostacolata) dalla concomitanza di particolari condizioni (stati di stress psico-fisici prolungati, abitudini dietetiche o voluttuarie).

La gotta, nella quale il trait iperuricemico è un utile parametro che farebbe classificare la malattia come autosomica dominante con penetranza incompleta (nei maschi mai prima della pubertà, nelle femmine mai prima della menopausa, mai negli eunuchi) è parimenti condizionata da fattori esterni (alimentari) e interni (di tipo endocrino-metabolico).

Nel diabete mellito di tipo 2 (insulino-indipendente) la familiarità è parimenti sicura; tuttavia gli studi genetici degli ultimi anni hanno mostrato chiaramente che i geni implicati nella trasmissione della malattia sono molteplici e che per l’espressione fenotipica della malattia è necessaria l’interferenza di numerosi fattori ambientali (alcune malattie infettive, gli abusi alimentari, gli stress psichici e l’attività fisica).

Per esempio il diabete di tipo 1 (quello insulino-dipendente) sembra correlato a un assetto particolare dei gruppi HLA-DQ e DR che a causa di stimoli ambientali (noxae virali per esempio) consentirebbe lo sviluppo di anticorpi anti-isole di Langerhans con realizzazione di risposte immunocellulari distruttive. Il solo assetto genetico e la sola noxa non sono sufficienti perché la malattia si manifesti, è necessaria la concomitanza dei due fattori secondo una tipica modalità ereditaria multifattoriale.

Un discorso a parte va fatto per le malattie neoplastiche. Alcune forme tumorali, infatti, presentano una chiara “ereditarietà” e si manifestano in alcune famiglie con una incidenza nettamente più elevata rispetto alla popolazione generale; è il caso, ad esempio, dei carcinomi familiari della mammella-ovaio e del carcinoma del colon-retto ereditario non poliposico.

Contagio. Nel caso di malattie infettive o parassitarie l’ambiente familiare può rappresentare una im portante fonte di contagio: basti pensare alla maggior parte delle malattie infettive contagiose, dalle m alattie esantematiche alla difterite, al tifo addominale. Un tempo era molto frequente la diffusione della tubercolosi, in tempi più recenti quella dell’epatite virale A, B e C, così come l’infezione da HIV.

Ambiente. Un ambiente familiare sfavorevole può essere causa di malattia o comunque favorirne la comparsa: la scarsa alimentazione, l’eccessivo impegno di lavoro, violenze fisiche, la povertà di affetti e molte altre condizioni psicotraumatizzanti sono potenzialmente patogene. La prematurità (nascita prima del 9° mese di gravidanza) è di per sé fattore di rischio. Le strutture cerebrali non hanno ancora avuto il tempo di perfezionarsi, esponendo al rischio di paralisi cerebrali. Inoltre espone al rischio della malattia delle membrane jaline per l'immaturità funzionale del polmone, con conseguenti danni ipossici cerebrali.

L’allattamento può essere materno, baliatico (da balia) oppure artificiale (con latte di mucca o in polvere). Le informazioni sull’allattamento sono importanti per il pediatra nella valutazione di disturbi gastroenterici o dell’accrescimento del neonato.

I primi atti dell’infanzia, come la dentizione, i primi passi (deambulazione) e le prime parole (fonazione), che in condizioni normali avvengono tra i 12 e i 24 mesi, esprimono la maturazione somatica e della psiche.

Sono da considerare anche lo sviluppo somatico, soprattutto staturale (da confrontare con le curve di accrescimento), e l'arricchimento del linguaggio. Il profitto scolastico fornisce informazioni sullo sviluppo cerebrale, considerando le capacità di attenzione e di apprendimento.

La pubertà indica l’inizio della maturazione sessuale con l’acquisizione di caratteristiche adeguate all’accoppiamento e alla riproduzione. È più precoce nelle femmine e più tardiva nei maschi.

Il menarca esprime la comparsa della prima mestruazione. L’età del menarca è sui 12-13 anni, e può variare secondo le razze e il ceppo familiare, con una buona concordanza fra madre e figlie.

La regolarità dei flussi mestruali, come cronologia, quantità e qualità, fornisce informazioni fondamentali in endocrinologia ed in ginecologia. Alterazioni della mestruazione fino alla amenorrea sono di comune riscontro in molte condizioni di patologia internistica.

Il matrimonio e la nascita dei figli indicano un’attività riproduttiva normale. Si devono chiedere informazioni sul numero delle gravidanze e sulla loro conduzione, sulle modalità dei parti (se eutocici o distocici), sull’eventualità di aborti o parti prematuri, sulla comparsa della montata lattea e sugli allattamenti. Questa indagine è importante per l’internista.

La mancanza di figli deve porre il problema diagnostico della sterilità.

La notizia di parti distocici deve essere perfezionata con l’accertamento delle cause (fetali o materne).

Gli aborti ripetuti possono essere indice di malattie organiche dell’utero.

Di interesse è l’indagine su una eventuale patologia del matrimonio, che può avere peso nella interpretazione di certe nevrosi.

La menopausa, cioè la cessazione dei flussi mestruali, segnala l’esordio della involuzione funzionale dell’ovaio. È importante precisarne la data. Oltre alla patologia vasomotoria e nervosa, bisogna considerare il frequente esordio doloroso vertebrale di una osteoporosi.

L’anamnesi fisiologica deve tener conto dello stile di vita, comprese le abitudini alimentari e voluttuarie del paziente. Specifiche domande su questo aspetto devono essere poste.

Il numero delle sigarette è per lo più denunziato fedelmente; si tengano presenti gli effetti del fumo a livello bronchiale, cardiovascolare, osseo e gastrointestinale.

L’attività lavorativa può essere causa di numerose patologie. È opportuno che l’anamnesi accerti l’attività lavorativa della persona.

Patologia da lavoro per inalazione di polveri. Le lavorazioni in simili ambienti espongono al rischio di pneumoconiosi.

Le pneumoconiosi sono malattie polmonari dovute all’inalazione di polveri inorganiche o organiche, che possono determinare fibrosi polmonare con conseguente insufficienza respiratoria.

La silicosi è la varietà più grave di pneumoconiosi da polveri inorganiche. Il rischio silicotigeno è proporzionale al contenuto in silice della polvere prodotta nell’ambiente di lavoro.

Altre lavorazioni espongono alla inalazione di polveri inorganiche meno aggressive della silice; fra queste pneumoconiosi ricordiamo: antracosi, siderosi, berilliosi, barìtosi, asbestosi.

L’inalazione di polveri di origine vegetale o animale realizza quadri clinici diversi dalle pneumoconiosi inorganiche, prevalentemente correlati a una irritazione delle prime vie respiratorie, talvolta con asma bronchiale.

Fra le più importanti ricordiamo: bissinosi, pneumoconiosi da lino e da canapa, bagassosi, il polmone dell’agricoltore, la malattia dei riempitori di silos, il polmone daparaquat.

Patologia da lavoro industriale. Ricordiamo i quadri clinici che alcune sostanze chimiche possono determinare: saturnismo, idrargirismo, intossicazione da manganese, intossicazione da cadmio, intossicazione da cromo, intossicazione da nickel, intossicazione da fluoro, intossicazione da solfuro di carbonio, malattie da solventi, malattie da cloruro di vinile, malattie da dinitroglicole, malattie da anilina e derivati.

Le lavorazioni industriali espongono anche ad altri rischi professionali; ricordiamo: la patologia da strumenti vibranti, la patologia da calore, la patologia da rumore, la patologia da aria inquinata con gas. le baropatie; un brusco aumento della pressione ambientale può condizionare nei palombari e nei sommozzatori una intossicazione da azoto (ebbrezza dei fondali) con evoluzione in perdita della coscienza, oppure una intossicazione da ossigeno se l’ossigeno puro viene inalato ad una pressione superiore alle 2,5 atmosfere, con convulsioni e contratture muscolari.
Coloro che lavorano in cassoni pneumatici alla fondazione di piloni, spalle di ponti, moli, gallerie subacquee, durante il lavoro sono sottoposti ad una compressione che aumenta la concentrazione di ossigeno e di azoto disciolti nel plasma; alla cessazione del lavoro la decompressione libera questi gas sotto forma di bollicine che trovano difficoltà ad essere riassorbite soprattutto in certi tessuti (nervoso, osseo, adiposo); la presenza di queste bolle evoca violenti dolori e disturbi nervosi di differente gravità (plegie, incoscienza) e può determinare collasso circolatorio.
Gli stessi disturbi possono colpire palombari o subacquei che emergano rapidamente dai fondali; in questi casi vi è anche il pericolo di una sovradistensione polmonare con enfisema mediastinico, pneumotorace ed embolia gassosa.
Il lento riassorbimento dei gas nel tessuto osteocartilagineo condiziona spesso una osteoartrosi cronica (malattia dei cassoni).
I lavori agricoli espongono a tutta una serie di rischi professionali.
L'osteoartrosi si può realizzare più frequentemente al rachide, alle anche e ai ginocchi per l’uso di trattori oppure di strumenti di lavoro (zappa, vanga) e per le posizioni obbligate (flessione nei mietitori).
Fra le malattie infettive ricordiamo:
le leptospirosi negli addetti a lavorazione di terreni umidi e fangosi o in acque stagnanti (mondariso, scavatori di canali, addetti a fognature o concimaie, barcaioli); le leptospire penetrano attraverso la cute e le mucose e determinano quadri clinici di differente gravità quali il morbo di Weil, la febbre delle risaie, la malattia dei giovani porcari;
le zoonosi per il contatto con animali ammalati, loro secreti o escreti.
La brucellosi è comune fra i pastori, gli addetti alle stalle e i veterinari che si contagiano in occasione di episodi di aborto epizootico di vacche o pecore.
Altre zoonosi che possono essere acquisite in ambiente di lavoro sono il carbonchio (nei contadini e nei conciatori di pelli), il mal rossino, la psittacosi, le micosi, soprattutto la actinomicosi che determina granulomi suppuranti con fistolizzazione e la aspergillosi che si manifesta con polmoniti tendenti alla ascessualizzazione o con impianto di aspergilli in bronchiectasie o caverne polmonari e può dare anche un asma allergico;
le infestazioni da metazoi, quali la anchilostomiasi in minatori o cavatori di argilla, in addetti a fornaci di laterizi o in lavoratori agricoli di terreni irrigui o argillosi; YAncylostoma duodenalis penetra attraverso la cute e con un lungo percorso giunge al duodeno dove si impianta inducendo sanguinamento cronico, responsabile di anemia e degenerazioni secondarie del cuore e dei parenchimi; la echinococcosi in contadini e pastori aventi dimestichezza con i cani che possono essere portatori deWEchinococcus granulosus.
Fra le intossicazioni ricordiamo quelle da pesticidi, sostanze impiegate nella disinfestazione per nebulizzazione degli insediamenti agricoli; ne sono colpiti gli agricoltori e gli aviatori addetti a questo tipo di lavoro; comprendono:
intossicazione da composti organofosforati: i più importanti sono gli alchiltiofosfati (parathion, metilparathion e malathion) che bloccano la acetilcolinesterasi determinando un accumulo di acetilcolina con gravi effetti di tipo muscarinico (nausea, vomito, diarrea, dolori addominali, bradicardia, scialorrea, ipertensione arteriosa, dispnea e possibile evoluzione in edema polmonare) o di tipo nicotinico (fibrillazioni e contratture muscolari, rigidità muscolare, possibile evoluzione in polineurite): la colinesterasi eritrocitaria è aumentata del 50% e vi è presenza di paranitrofenolo nelle urine;
intossicazione da composti organoclorati: il più noto è il DDT (diclorodifeniltricloroetano) che può determinare disturbi nervosi quali la ipereccitabilità neuromuscolare con tremori e coliche addominali; da ricordare Pesaclorobenzene, usato nella disinfestazione del grano, che può dare quadri clinici di tipo porfirico;
intossicazione da insetticidi arsenicali (arseniti o arseniati quale l’arseniato di piombo): la intossicazione può colpire non solo gli addetti a lavori rurali ma anche quelli della industria chimica e dei colori; si manifesta in forma acuta con una gastroenterite tossica, o in forma cronica con una polineurite o con una anemia ipocromica;
intossicazione da composti organici di mercurio, sostanze fungicide usate nella conservazione di cereali da semina quali il dietile il difenilmercurio; la inalazione di questi vapori o polveri, dopo una latenza di 6-7 giorni, determina astenia, parestesie e i disturbi nervosi dell’idrargirismo (atassia, incoordinazione, tremori);
intossicazione da erbicidi usati come diserbanti; il polmone da paraquat, un diserbante del riso, è stato già ricordato; molto tossico può essere anche l’acido fenossicarbossilico dal quale deriva la diossina;
La intossicazione da idrogeno arsenicale può colpire anche gli addetti al decapaggio di superfici metalliche con acido solforico nel quale l’idrogeno arsenicale è spesso contenuto in discreta quantità.
intossicazione da rodenticidi, il fosforo giallo usato come topicida non è oggi più adoperato; il solfato di tallio può determinare caduta dei capelli.
Le dermatosi professionali costituiscono uno dei più vasti capitoli della patologia del lavoro: possono essere dovute all’azione tossica diretta di numerosissime sostanze oppure ad una azione allergica che può essere esercitata da un numero enorme di sostanze operanti come apteni (eczemi da cemento, da cromo, da cobalto, da essenza di trementina, da resine usate neH’industria delle materie plastiche), da parafenilendiamina (nei parrucchieri), da DDT, esaclorofene, dinitrocresoli (negli agricoltori), da farmaci antibiotici (negli infermieri), da detersivi (negli addetti alle cucine), e gli esempi potrebbero moltiplicarsi.
È importante ai fini diagnostici il sapere che la dermatosi regredisce con l’allontanamento dal lavoro.
I medici, gli infermieri e i laboratoristi sono esposti al rischio professionale di malattie infettive contagiose: queste possono venir acquisite per via inalatoria (la tubercolosi, alcune malattie esantematiche quali il morbillo, la rosolia e la scarlattina), per contatto (la sifilide ed altre malattie esantematiche quali la varicella e il vaiolo), oppure attraverso gli escreti; maneggiare la biancheria sporca, pulire gli ammalati, provvedere alla raccolta delle feci e delle urine rende molto facile il contagio di salmonellosi e di epatite da virus A.
La epatite da virus B e quella da virus C incidono con frequenza fra i medici e il personale addetto alle banche del sangue, ai reparti di emodialisi, ai laboratori di analisi e alle sale operatorie.
In queste categorie di operatori sanitari è possibile anche l’infezione da HIV.
I laboratoristi possono contagiarsi anche di malattie rare ed esotiche se addetti alla coltura dei rispettivi germi patogeni.
Assolutamente certa è la oncogenesi cutanea da raggi X (radiologi e tecnici di radiologia).
Gli uomini d’affari e coloro che sono in genere investiti di responsabilità manageriali ammalano con frequenza maggiore di cardiopatia ischemica, incidenti vascolari cerebrali, ulcera peptica, colite ulcerativa, sindromi psiconevrosiche e depressive.
Ciò è stato attribuito alle ripercussioni psicodinamiche della loro attività professionale e delle loro responsabilità sul sistema nervoso vegetativo.
Altre motivazioni psicologiche possono diventare operanti anche in condizioni di lavoro subordinato, per esempio negli addetti alle catene di montaggio dell’industria metalmeccanica: un elemento determinante sembra essere in questi casi la ossessiva ripetitività dei gesti lavorativi.
L’enorme progresso della diagnostica tecnologica non ha assolutamente diminuito l’importanza dell’indagine anamnestica in generale, e dell’anamnesi patologica in particolare.
L’anamnesi patologica si suddivide in anamnesi patologica remota e anamnesi patologica prossima.
L’anamnesi patologica remota raccoglie in ordine cronologico le malattie, le operazioni chirurgiche ed i traumi sofferti in passato dal paziente.
L'anamnesi medica ha un duplice scopo:
individuare le malattie che abbiano lasciato una immunità assoluta e che pertanto non possono manifestarsi una seconda volta e quindi essere considerate nella diagnostica differenziale della malattia in atto;
individuare malattie che offrono possibilità di recidive o diffusione a distanza dall’episodio iniziale, malattie latenti per anni in grado di concretare quadri clinici tardivi, e quelle alle quali può essere ricondotto il quadro clinico presente.
L'anamnesi chirurgica ha lo scopo di puntualizzare la eziologia delle affezioni che a suo tempo hanno richiesto l’operazione e che potrebbero essere recidivate, e di giustificare disturbi dovuti alla ablazione chirurgica di determinati organi: fra i più comuni ricordiamo le sindromi da gastroresezione e il “domani doloroso” del colecistectomizzato.
L’anamnesi traumatologica può spiegare eventuali postumi invalidanti di incidenti passati.
Ripetute fratture per traumi di poco conto potranno essere evocatrici di una anormale fragilità delle ossa da cause ereditarie o acquisite.
L’anamnesi patologica prossima si propone di chiarire con precisione i disturbi che hanno portato il paziente alla osservazione del medico.
Questi possono essere:
soggettivi o sintomi;
obiettivi o segni.
La raccolta anamnestica dei sintomi non è sempre facile come potrebbe sembrare, sia per difficoltà semantiche, sia per la possibile incapacità del paziente a riferire i propri disturbi in una ordinata sequenza gerarchica.
Quando una malattia si manifesta in forma monosintomatica il compito diventa più facile; quando invece più sintomi si accavallano, quasi mai l’ammalato si sofferma spontaneamente sul sintonia essenziale che potrebbe guidare convenientemente i primi passi della diagnosi: egli per lo più riferisce caoticamente i suoi disturbi, cumulandoli in un tanto ansioso quanto generico “sentirsi male”.
Questo è certamente l’ostacolo maggiore che il medico principiante deve affrontare; per superarlo sarà necessario alternare domande che prevedono risposte articolate a domande più specifiche finalizzate ad ottenere una risposta chiara, semplificando progressivamente il complesso quadro riferito dal paziente fino a trovare il bandolo della matassa sintomatologica.
In questa fase l’anamnesi patologica remota, tante volte essenziale per comprendere la malattia in atto, può diventare fuorviante: l’ammalato tende infatti a mutuare vecchi e nuovi disturbi in un groviglio inestricabile dal quale può essere difficile estrarre un orientamento diagnostico.
Anche la raccolta anamnestica dei segni clinici rilevati dal paziente e dai suoi familiari può offrire delle difficoltà; non sempre sarà opportuno fidarsi di quanto riferito sul colore delle feci e delle urine, sui caratteri del vomito o dell’escreato, sulla comparsa di manifestazioni cutanee o di cambiamenti di colore della cute e delle sclere, ed anche la misurazione della temperatura, che pure resta uno dei pilastri più sicuri della “semeiotica familiare”, può segnare qualche imprecisione.
Molto utile ai fini pratici è infine una anamnesi per funzioni e sintomi, alla quale verrà dato ampio spazio più avanti.
Alla base di un’anamnesi prossima redditizia ai fini della diagnosi sta comunque sempre una preparazione clinica adeguata senza la quale un coerente inquadramento dei segni e dei sintomi risulta praticamente impossibile.
La introduzione nella pratica clinica di un sempre maggiore numero di farmaci, spesso troppo disinvoltamente prescritti dai medici o indiscriminatamente assunti dallagente, ha creato il nuovo capitolo della patologia jatrogena da farmaci.
Tutti i farmaci possono presentano effetti collaterali indesiderati che si manifestano:
alla prima assunzione, come lo shock anafilattico da penicillina;
in soggetti già sensibilizzati con lesioni cutanee oppure disturbi delle alte e basse vie respiratori.
I farmaci implicati sono gli antibiotici, ormoni, anestetici locali, derivati ematici, mezzi di contrasto diagnostici;
quali conseguenze farmacologiche indesiderate sugli organi effettori come i blocchi di conduzione a livello cardiaco da digitale oppure da farmaci antiaritmici, la diarrea da colchicina, i disturbi di accomodazione e la xerostomia da atropina, la tachicardia da amine simpaticomimetiche, la ipotensione arteriosa oppure le crisi asmatiche da farmaci beta-bloccanti adrenergici e via discorrendo.
Ma i più devastanti effetti di una prolungata somministrazione di farmaci si osservano nei trattamenti medicamentosi protratti.
Ricordiamo le sindromi da carenza vitaminica e la candidosi da antibiotici, la osteoporosi da farmaci corticosteroidei dei quali sono noti anche altri gravi effetti indesiderati quali l’ulcera peptica, il diabete steroideo, la insufficienza corticosurrenale ed il quadro clinico del Cushing jatrogeno, le emorragie digestive da aspirina, l’aplasia midollare da antibiotici oppure antiaggreganti, e molti altri.
Una anamnesi farmacologica è oggi indispensabile perché è praticamente impossibile che un infermo giunga alla osservazione del medico vergine di qualsivoglia terapia.
L’esito positivo di questa anamnesi potrà essere fondamentale per la diagnosi.
La grande diffusione delle droghe rende oggi attuale anche una anamnesi tossicologica, che comprende anche l’abuso di sostanze alcoliche.
È difficile comunque che un tossicodipendente denunzi la propria tossicomania oppure che un alcolista indichi il tipo e la quantità di alcol che giornalmente assume, salvo che non vi sia costretto da una forzata astinenza.
Il sonno è uno stato comportamentale caratterizzato dalla sospensione temporanea dello stato di coscienza vigile: rappresenta una delle più importanti funzioni ritmiche dell’organismo.
Nella veglia il sistema reticolare è eccitato e determina attivazione della corteccia cerebrale oltre che aumento del tono muscolare e di quello simpatico (con iperincrezione di adrenalina).
Il sonno dipende da un affaticamento del sistema reticolare attivatore con conseguente depressione della attività della corteccia cerebrale.
Durante il sonno si realizza un periodo di 4 fasi caratterizzate all’elettroencefalogramma da onde di bassa frequenza e grande ampiezza e noto come sonno NREM seguito da un’ultima fase caratterizzata aH’elettroencefalogramma da onde di alta frequenza e piccola ampiezza accompagnata da rapidi movimenti oculari (fase REM).
Durante la fase NREM si realizza una diminuzione dell’attività circolatoria e respiratoria, con prevalenza dell’attività parasimpatica, mentre nella fase REM avviene una depressione della termoregolazione.
In questa fase si manifestano i sogni che si accompagnano ad una accentuazione del rilassamento muscolare e ad una irregolarità della pressione arteriosa e della frequenza cardiaca.
Il sonno è tanto più riposante quanto più numerose e protratte sono le sue fasi REM.
Considerando il ritmo sonno/veglia sotto il profilo dei mediatori chimici cerebrali vedremo che:
la serotonina ha un ruolo essenziale nell’addormentamento e nel mantenimento del sonno;
le catecolamine sono invece importanti nel mantenimento dello stato di veglia; i neuroni noradrenergici prevalgono nel bulbo, nel ponte e nel locus coenileus dal quale partono assoni per la corteccia cerebrale.
Ma i neuroni noradrenergici sono sotto il controllo del sistema GABA-ergico il quale durante la veglia riduce il proprio tono inibitore e facilita così la attivazione delle catecolamine; questo accade anche nelle fasi di sonno REM.
La trasmissione GABA-ergica viene facilitata dalle benzodiazepine attraverso la disattivazione funzionale dei neuroni noradrenergici del locus coeruleus.
La preparazione al sonno è caratterizzata da una serie di accorgimenti che hanno per scopo di ridurre il flusso sensoriale a livelli minimi: la stanza tranquilla e silenziosa, la luce spenta, gli occhi chiusi, il rilasciamento muscolare.
È ovvio che il sonno sarà turbato in quelle condizioni morbose che non consentono una ottimale riduzione dell’apporto sensitivo-sensoriale:
l’insonnia delle sindromi dolorose riconosce come causa l’elevato apporto di stimoli dolorosi all’encefalo;
l’insonnia delle insufficienze cardiocircolatorie e respiratorie trae origine dalle sensazioni spiacevoli generate dalla difficile respirazione.
I disturbi del sonno comprendono l’insonnia, la ipersonnia, la narcolessia, la inversione del ritmo del sonno e della veglia e le manifestazioni di sonno parziale.
Le insonnie possono essere distinte in primitive e secondarie.
Le insonnie primitive sono dovute o a una deficienza dei centri diencefalo-mesencefalici del sonno o ad un esaltamento della eccitabilità della corteccia cerebrale.
La prima evenienza è realizzata da una depressione della efficienza dei centri regolatori del sonno/veglia; la seconda dall’abuso di sostanze eccitanti quali la caffeina, la teobromina, le amine simpaticomimetiche.
La difficoltà dell’addormentamento è comune negli stati di fatica fisica e mentale oltre che in chi abusa di sostanze eccitanti.
L’insonnia terminale caratterizzata da un precoce risveglio, si osserva nell’età senile e nella arteriosclerosi cerebrale. L'insonnia è un evento frequente, ma le insonnie gravi, per le quali il paziente non riesce ad addormentarsi per molti giorni consecutivi, sono rare e richiedono l'accertamento di una possibile causa organica cerebrale (fase acuta di alcune encefaliti).

Una forma molto grave di insonnia è stata definita insonnia fatale. Si manifesta talvolta come carattere ereditario autosomico dominante: l’insonnia si associa a gravi disturbi della funzione vegetativa ed endocrina, con aumento della temperatura corporea, movimenti scoordinati, onirismo, ipertensione arteriosa, tachicardia. In alcune aree cerebrali si riscontrano depositi di "prioni", molecole proteiche coinvolte in gravi patologie come l’encefalopatia spongiforme bovina.

Le insonnie secondarie sono determinate da un anomalo apporto sensitivo-sensoriale al talamo. Il loro riconoscimento è agevole data l’evidenza del quadro subiettivo (dolore) od obiettivo (scompenso cardio-circolatorio).

Ipersonnia. Gli stati di esaltamento della funzione ipnica prendono il nome di ipersonnia e, nei casi più gravi, di letargia o narcolessia.

Chi soffre di ipersonnia presenta una estrema facilità all’addormentamento anche in ambienti relativamente rumorosi.

Nella narcolessia o sindrome di Gelineau, il sonno si manifesta durante l’esecuzione di azioni volontarie: ad esempio il paziente si addormenta mentre mangia, nel qual caso resta con il cucchiaio sollevato a mezz’aria.

Molte malattie che comportano un depauperamento dell’organismo portano a ipersonnia; così il diabete mellito, le cachessie da cancro o da fame, alcune malattie infettive croniche debilitanti.

Nei grandi obesi si può osservare una ipersonnia diurna come conseguenza di una “sindrome delle apnee ostruttive notturne” che non consente un sonno adeguato durante la notte.

I gradi più marcati di ipersonnia e di narcolessia sono causati da malattie che interessano le strutture nervose mesencefalo-diencefaliche (encefaliti e loro postumi, meningiti e loro postumi, arteriosclerosi cerebrale, tumori cerebrali o ipofisari, questi ultimi per la sollecitazione meccanica esercitata sul pavimento del III ventricolo).

Nella fase acuta della encefalite epidemica l’ipersonnia può raggiungere il grado di una vera letargia (varietà oculo-letargica della encefalite di Von Economo) e così nella tripanosomiasi (malattia del sonno).

Inversione del ritmo sonno-veglia. L’inversione del ritmo del sonno e della veglia è un fenomeno frequente nelle malattie nervose sopra accennate; i pazienti dormono durante il giorno e non riescono ad addormentarsi durante la notte. Si osserva frequentemente come conseguenza di episodi trombotici o emorragici cerebrali, in particolare nei pazienti anziani.

Una condizione di momentanea inversione del ritmo sonno-veglia si può realizzare nel corso di attività lavorative che prevedono turni notturni (operai, medici e infermieri) oppure dopo voli transoceanici (Jet-lag).

Sonno parziale. Vi può essere una dissociazione fra sonno psichico e sonno muscolare nel senso che il soggetto cammina dormendo (sonnambulismo) oppure è sveglio ma in stato di completo rilasciamento muscolare (cataplessia). Sono condizioni di stretta pertinenza neurologica.

La sensazione di sete regola l’assunzione dei liquidi e si manifesta per l’aumento delle concentrazioni di sali nel plasma e l’impoverimento in acqua delle cellule.

I recettori cerebrali che informano la coscienza della sensazione di sete (osmocettori) sono stati individuati nell’area diencefalica dell'ipotalamo che la comunica alla corteccia cerebrale la quale traduce il messaggio nella necessità di bere. L’ipofisi partecipa ai meccanismi di regolazione dell’equilibrio idrosalino attraverso l’ormone antidiuretico o vasopressina (ADH).

La sete può essere suddivisa in una forma osmotica, quando si realizza un aumento della concentrazione dei soluti, oppure in una forma ipovolemica per una diminuzione totale dei liquidi corporei.

La perdita di acqua giornaliera è mediamente pari a 500-1500 ml con le urine, 400-600 ml con l’espirazione, 100 ml circa con il sudore, 500-1000 ml con la perspirazione.

Una patologica sensazione di sete può indicare:

— un interessamento organico o funzionale dei centri diencefalici della sete (polidipsia primitiva );
— una diminuzione del contenuto in acqua e un aumento della pressione cristalloido-osmotica cellulare (polidipsia secondaria ).

Lo scarso contenuto in acqua delle cellule che determina in via secondaria la sensazione di sete può dipendere:

a) da una diminuita ingestione di liquidi; l’ingestione di acqua può essere insufficiente per condizioni ambientali oppure per ostacoli alla canalizzazione nelle prime porzioni del tubo digerente (occlusioni piloriche o intestinali alte) per le quali i liquidi non possono raggiungere le regioni deputate all’assorbimento ma determinano, accumulandosi a monte dell’ostacolo, movimenti antiperistaltici che portano al vomito;
b) da un aumento delle perdite di acqua per:
— lavoro in ambienti surriscaldati o febbre elevata che inducono abbondante sudorazione e conseguente disidratazione;
— vomiti e diarree profuse sia per cause banali che per avvelenamenti o malattie infettive (colera, dissenteria);
— profusa emorragia; la sete segue in tal caso di qualche ora l’emorragia e i disturbi circolatori che l’accompagnano, e viene spiegata con la disidratazione cellulare per richiamo di liquidi nel torrente circolatorio dalle cellule e dagli spazi interstiziali;
— poliuria dovuta a condizioni che impediscono un adeguato riassorbimento dell’acqua a livello dei tubuli renali quali:
• la carenza di ADH, la quale non consente un adeguato riassorbimento tubulare dell’acqua (diabete insipido);
• la perdita del potere di concentrazione del rene in nefropatie croniche;
• la carenza di cortisolo, la quale ostacola il riassorbimento tubulare del sodio e secondariamente dell’acqua (morbo di Addison);
• la perdita di glucosio con le urine, con conseguente poliuria osmotica (diabete mellito);
• la forte perdita di calcio con le urine da ipercalcemia con conseguente poliuria osmotica (iperparatiroidismo primitivo, ipercalcemie neoplastiche).

Il sintomo sete può essere inquadrato agevolmente nel complesso sindromico che lo genera: la carenza di liquidi, la sudorazione profusa, l’eccessiva perdita idrica per via digestiva o renale.

Il diabete insipido attesta lesioni della ipofisi posteriore o del sistema ipotalamo-ipofisario oppure un raro disordine renale eredo-familiare per il quale il nefrone distale non è più sensibile alla vasopressina, nota anche come ormone anti-diuretico (diabete insipido renale).

La prova della sete riveste pertanto una certa pericolosità e deve essere eseguita sotto la diretta sorveglianza del medico pronto ad interromperla non appena i disturbi generali assumano una certa entità.

Le sensazioni di fame e di sazietà sono condizionate da centri ipotalamici sensibili al livello di glucosio nel sangue: la ipoglicemia stimola questi centri che evocano le contrazioni gastriche da fame; queste, trasmesse per via simpatica al midollo spinale e poi al talamo, sono responsabili della specifica sensazione accompagnata da ipereccitabilità nervosa, astenia ed eventuale cefalea. Esagerate contrazioni gastriche nel corso di gastriti ipersecretive e più spesso di ulcera gastro-duodenale determinano un fastidioso senso di fame.

L’ormone antidiuretico (ADH) agisce sulle cellule dei tubuli collettori attivando la adenilciclasi della loro membrana e inducendo così aumento dell'AMP ciclico urinario: nel diabete insipido renale è stato dimostrato che l'ormone antidiuretico non è in grado di evocare la liberazione del suo secondo messaggero (l'AMP-ciclico).

I pazienti ingeriscono quantità mostruose di acqua e arrivano, se in difficoltà di trovare bevande, a bere perfino la propria urina tanto è intenso l’impulso ad assumere liquidi; l’urina emessa ha un peso specifico sui 1001-1002 e non presenta glucosio.

La polidipsia primitiva è causata da una anormale ingestione di acqua in malati di mente ma talvolta può essere secondaria a processi morbosi organici del diencefalo.

Complessi e ancora non del tutto chiari sono i meccanismi che regolano la sensazione di fame. Come "ormone della fame" è stata individuata la grelina: è un ligando endogeno per un nuovo recettore dell’ormone somatotropo (GH = growth hormone) e svolge la funzione di stimolare il consumo di alimenti e la secrezione di GH. La grelina è espressa principalmente nel fundus dello stomaco dalle cellule neuroendocrine ed è secreta in circolo. Di contro un altro ormone, la leptina, prodotto dalle cellule del tessuto adiposo, segnala al cervello lo stato di sazietà e quindi diminuisce lo stimolo della fame. Anche un altro ormone noto come PYY (peptide YY), rilasciato dall’intestino in quantità proporzionali alle calorie ingerite, svolge una potente azione di soppressione sulla sensazione di fame.

Numerose sono le variazioni individuali in tema di appetito: vi è chi manifesta una costituzionale tendenza alla esagerazione e chi al contrario questa sensazione non avverte cosicché l’assunzione del cibo avviene come fenomeno più razionale che istintivo.

L’esagerazione del senso di fame viene definita iperoressia o bulimia.

La depressione del senso di fame viene definita disappetenza e nei casi più marcati anoressia.

Iperoressia. L’esaltato senso di fame può essere conseguenza di:

ipoglicemia: iperplasia o tumori funzionanti delle isole di Langerhans (nesidioblastomi benigni o maligni);

lesioni nervose centrali che compromettono i centri della fame: encefaliti a interessamento diencefalico (encefalite epidemica e suoi postumi), meningiti circoscritte della base, tumori dell’ipotalamo o della regione ipofisaria (craniofaringiomi);

moventi psichici generatori di stimoli che interessano i centri dell’appetito esaltandone la funzione: stati di polifagia primitiva sono molto frequenti nei malati di mente pur nella apparente integrità anatomica del diencefalo, e la esagerazione del senso dell’appetito per ragioni puramente psicologiche starebbe alla base di molte obesità essenziali.

Le cellule nervose che secernono serotonina sembrano avere una notevole importanza nel condizionare la quantità e la qualità del cibo desiderato.

La serotonina è coinvolta (in senso antidepressivo) nella regolazione dell’umore: sembra che in molte persone lo stress induca alla ricerca di cibi ricchi in carboidrati per sollecitare la produzione di serotonina e di controllare così il disturbo dell’umore.

La sibutramina, che inibisce il reuptake dei neurotrasmettitori come appunto la serotonina, determina sensazione di sazietà, limita il desiderio di assumere carboidrati ed è infatti particolarmente utile nella terapia dell’obesità.

La iperoressia si accompagna il più delle volte a obesità: il maggiore apporto calorico, nella normalità del metabolismo intermedio, determina fatalmente l’incremento dei depositi di grasso del corpo. Questo vale anche per le iperoressie che accompagnano la ripresa ponderale nei pazienti tenuti a lungo in condizioni di digiuno o di deficiente apporto calorico (ad esempio, ex prigionieri nei campi di concentramento).

Di fronte a una iperoressia che si accompagni a uno stato consuntivo due sono le condizioni da considerare:

una eccessiva perdita di materiali energetici quale si ha nel diabete mellito come conseguenza della glicosuria (diabete consuntivo);

un esaltamento dei processi ossidativi per iperfunzione tiroidea (morbo di Basedow, adenoma tossico della ghiandola tiroide).

La bulimia è una condizione patologica caratterizzata da abbondanti ingestioni di cibo, di cui il paziente si libera vomitando volontariamente oppure con l’uso di dosi elevate di lassativi o diuretici; spesso si alterna a fasi di anoressia nel contesto di una sindrome cosiddetta anoressia-bulimia.

Anoressia. La diminuzione del senso dell’appetito viene definita disappetenza: è di osservazione comune per cause banali, e non sempre è agevole riconoscere se si tratta di una condizione personale oppure di un sintomo di malattia.

L anoressia è altresì la perdita totale dell’appetito associata a disgusto per i cibi.

Anoressie di acuta istituzione, se pure di breve durata, si hanno in occasione di gastroenteriti tossiche o tossinfettive; anoressie più prolungate sono comuni nel periodo preitterico delle epatiti virali.

Ben più importanti sono altre anoressie di lenta istituzione:

l’anoressia del carcinoma gastrico è progressiva e si complica ben presto con deperimento e anemia; è caratteristico il disgusto per i cibi carnei (sarcofobia);

l’anoressia dell’anemia perniciosa di Biermer dovuta alla gastrite atrofica pone difficili problemi diagnostici differenziali rispetto al carcinoma gastrico;

l’anoressia dell’anemia ipocromica essenziale e quella della cirrosi epatica sono dovute rispettivamente ad atrofia gastrica e a stasi portale;

le anoressie più gravi si hanno come conseguenza di una totale distruzione dell’adenoipofisi (morbo di Simmonds) o di una primitiva inibizione dei centri regolatori dell’appetito per ragioni psicologiche di varia natura (anoressia mentale).

Queste due ultime forme sono quasi esclusive del sesso femminile:

il morbo di Simmonds in donne che hanno subito nel parto un episodio di emorragia-collasso con conseguente necrosi adenoipofisaria (malattia di Sheehan);

l’anoressia mentale in giovani fanciulle affette da problemi psichici che si sottopongono a diete incongrue o che hanno subito gravi traumi psicosessuali. La malattia diventa conclamata quando viene perso più del 25% del proprio peso corporeo e si manifesta con diminuzione della temperatura corporea e della pressione arteriosa, riduzione della massa muscolare, disidratazione, fragilità ossea e dentaria.

Nel morbo di Simmonds la magrezza precede nel tempo l’anoressia; nell’anoressia mentale la magrezza segue la perdita dell’appetito; in entrambi i casi l’anoressia si associa a cachessia.

L’anoressia del morbo di Simmonds è stata attribuita al processo di involuzione gastrica nel quadro di microsplancnia generalizzata; la perdita dell’appetito nell’anoressia mentale è dovuta a una inibizione psicogena di determinati centri nervosi.

La diuresi è la quantità di urina eliminata nelle 24 ore: in condizioni normali si aggira sui 1000-1200 ml.

La diuresi è regolata dai seguenti momenti funzionali che valuteremo più dettagliatamente nella semeiotica del rene:

flusso ematico renale cioè quantità di sangue che attraversa il rene nell’unità di tempo: circa 1100-1200 ml per min;

filtrato glomerulare cioè quantità di preurina filtrata dai glomeruli nell’unità di tempo: circa 125 ml per min;

riassorbimento tubulare idrico cioè quantità di preurina riassorbita a livello dei tubuli contorti del rene.

Del riassorbimento tubulare idrico si considerano due aspetti distinti:

riassorbimento tubulare obbligatorio: l’acqua che per ragioni osmotiche accompagna il sodio riassorbito a livello del tubulo prossimale;

riassorbimento tubulare facoltativo: l’acqua che viene riassorbita, in misura maggiore o minore secondo le esigenze, per azione dell’ormone antidiuretico post-ipofisario.

Le alterazioni quantitative della diuresi sono: la poliuria, l’oliguria, l’anuria.

Poliuria. Per poliuria si intende una diuresi superiore ai 2 litri nelle 24 ore.

La ingestione di liquidi attraverso la emodiluizione determina una diminuzione della secrezione dell’ormone antidiuretico ipofisario e pertanto un minore riassorbimento tubulare idrico con poliuria.

Le massime poliurie si osservano nella polidipsia primitiva e nel diabete insipido, la prima dovuta ad anormale esaltamento dei centri della sete, il secondo a una distruzione o a una grave ipofunzione dell’ipofisi posteriore o dell’ipotalamo: in questi casi la diuresi giornaliera si aggira sui 5-15 litri e più.

Tutte le altre poliurie sono di grado minore e raggiungono solo eccezionalmente i 5-6 litri nelle 24 ore; di esse la maggior parte trae origine da una diminuzione del riassorbimento tubulare dell’acqua:

nel diabete mellito la poliuria è dovuta all’effetto osmotico del glucosio che si oppone al riassorbimento tubulare obbligatorio; analoga origine hanno le poliurie da fleboelisi con soluzioni ipertoniche (NaCl, glicerolo, mannitolo) e quelle delle ipercalcemie (iperparatiroidismo);

in molte nefropatie mediche (glomerulonefrite cronica, rene policistico, avvelenamenti da mercurio in fase di ripresa) la poliuria esprime un deficiente potere di concentrazione;

nel trattamento con diuretici (acetazolamide, clorotiazide, furosemide, acido etacrinico) la poliuria è dovuta a una azione diretta del farmaco sui tubuli renali.

La poliuria dei cardiaci in fase di riassorbimento degli edemi va ricondotta a un duplice meccanismo:

ripristino di un soddisfacente flusso ematico renale;

emodiluizione con conseguente riduzione della secrezione post-ipofisaria di ormone antidiuretico.

Oliguria. Per oliguria si intende una diminuzione della diuresi al di sotto di un litro nelle 24 ore.

L'oliguria da privazione di liquidi è dovuta ad emoconcentrazione, stimolazione della secrezione di ormone antidiuretico e sua azione stimolante sul riassorbimento tubulare dell’acqua.

Analoga spiegazione trovano le oligurie da eccessiva perdita di acqua per via extrarenale (sudorazioni profuse, vomiti incoercibili, diarree).

Oliguria può aversi:

per riduzione del flusso ematico renale: oliguria dei cardiaci, dello shock e del collasso di circolo;

per riduzione del filtrato glomerulare: glomerulonefrite acuta diffusa;

per aumento del riassorbimento tubulare idrico: nelle lesioni necrotiche dei tubuli contorti (tubulonefrosi) non si tratta di un esaltato riassorbimento ma di una diffusione della preurina attraverso gli epiteli lesi.

Anuria. Per anuria si intende la totale soppressione della secrezione renale di urina.

È indispensabile accertare con sicurezza che la mancata emissione di urina sia dovuta ad anuria e non a ritenzione vescicale, nel qual caso l’esame dell’addome rivela la presenza di un globo vescicale e il cateterismo darà esito a cospicua quantità di urina.

L’emissione di pochi ml di urina nelle 24 ore è compatibile con la diagnosi di anuria.

L’anuria può indicare:

una riduzione del flusso ematico renale; il collasso di circolo, lo shock traumatico, chirurgico o da ustioni, la emoconcentrazione (quale ad esempio si osserva nel colera) possono portare a una grave diminuzione del flusso ematico renale ed alla conseguente abolizione del filtrato glomerulare: ma è pur vero che in queste condizioni la massima responsabilità dell’anuria va ricercata nel concomitante danno dei tubuli renali oppure nella ostruzione del lume tubulare per precipitati di emoglobina (negli shock da trasfusione con sangue incongruo) o di mioglobina (nelle sindromi da schiacciamento);

un’abolizione del filtrato glomerulare: quella delle glomerulonefriti acute diffuse con estrema riduzione del filtrato glomerulare (blocco renale glomerulare);

un eccessivo riassorbimento tubulare: quella delle tubulonefrosi acute il cui momento patogenetico è la diffusione passiva dell’urina attraverso i tubuli contorti necrosati. L'alterazione della minzione comprende: ritenzione urinaria, incontinenza urinaria, pollachiuria, nicturia, disuria e stranguria.

Ritenzione urinaria: è l’impossibilità alla minzione dovuta a un ostacolo vescicale o uretrale oppure a una deficiente azione contrattile del muscolo detrusore. La ritenzione urinaria acuta è generalmente dolorosa. La ritenzione urinaria cronica, che si istituisce lentamente, può simulare una anuria.

L’ostacolo alla minzione può riconoscere:
*   una causa meccanica: neoplasie vescicali occludenti, coaguli che bloccano l’imbocco uretrale, restringimenti uretrali esito di processi infiammatori, corpi estranei, tumori dell’uretra o di zone viciniori, e soprattutto restringimenti uretrali da causa prostatica quali la ipertrofia prostatica e i tumori benigni e maligni della prostata;
*   una causa nervosa: difetto di contrattilità del muscolo detrusore vescicale oppure mancato rilasciamento dello sfintere vescicale per malattie del sistema nervoso centrale.

Incontinenza urinaria: è un disturbo caratterizzato dalla emissione involontaria di urina.

L’incontinenza urinaria si può realizzare:
*   per lesioni organiche dello sfintere vescicale, soprattutto nella donna dopo traumi, parti laboriosi o in concomitanza con un prolasso genitale o altre affezioni ginecologiche;
*   per lesioni del sistema nervoso: nelle malattie del midollo spinale può essere distrutto il centro regolatore dello sfintere vescicale oppure il centro spinale del detrusore. Nelle malattie del sistema nervoso centrale che compromettono i centri regolatori del tono dello sfintere vescicale (ictus cerebrali, stati comatosi, crisi epilettiche) una incontinenza urinaria è abitualmente presente.

L’enuresi notturna è una particolare varietà di incontinenza.

Pollachiuria: è l’aumento di frequenza dello stimolo ad urinare: ogni minzione sarà costituita da piccole quantità di urina. La pollachiuria accompagna: la colica renale da calcolo, le cistopieliti e le cistiti acute e croniche aspecifiche o specifiche, le uretriti acute e croniche, alcune parassitosi vescicali, i papillomi e i carcinomi vescicali.

Nicturia: è il prevalere della quantità di urina emessa durante la notte rispetto a quella emessa durante il giorno. La nicturia è un importante e precoce sintomo di insufficienza cardiocircolatoria. Un patologico aumento delle minzioni nel corso della notte può essere dovuto anche a ipertrofia prostatica.

Disuria: è una generica difficoltà alla minzione. La minzione imperiosa è uno stimolo impellente, irresistibile a mingere. La emissione ritardata dell’urina rispetto all’inizio dell’atto fisiologico è generalmente legata a una anormale condizione dello sfintere vescicale. Il getto urinario deformato, discontinuo e a bassa pressione si osserva nelle stenosi uretrali.

Stranguria: è l’emissione dolorosa di urina. Stranguria si ha nelle uretriti, nelle cistiti, nei tumori maligni della vescica, e durante la colica renale. La stranguria iniziale è caratteristica delle cistiti del collo della vescica. La stranguria terminale è caratteristica delle cistiti diffuse.

Le variazioni quantitative della funzione alvina sono l’occlusione, la stipsi e la diarrea.

Occlusione: è l’assoluto arresto della funzione alvina con mancata emissione delle feci e dei gas. L’ileo è una condizione di fronte alla quale due sono le possibilità diagnostiche: ileo meccanico ed ileo paralitico.

L’ileo meccanico è una ostruzione del lume intestinale. L’ileo meccanico può essere causato da:
*   occlusione ab extrinseco per tumori addominali o per aderenze peritoneali;
*   occlusione inerente a vizi di posizione;
*   occlusione su una stenosi;
*   occlusione ad opera di masse fecali, calcoli biliari, corpi estranei o di gomitoli di vermi.

L’ileo paralitico è determinato da una paralisi della muscolatura intestinale. L’ileo paralitico può essere causato da: peritonite acuta, trombosi delle arterie mesenteriche, traumi addominali e sequele di interventi chirurgici sull’addome.

Stipsi: è un ritardo nella evacuazione delle feci. Le stipsi sono state suddivise in stitichezze coliche e dischezie. La stitichezza può essere conseguenza di:
*   una alimentazione incongrua;
*   un condizionamento psichico;
*   un abuso di lassativi;
*   una cattiva regolazione neurovegetativa;
*   un megacolon congenito;
*   affezioni stenosanti intestinali;
*   prolasso o intussuscezione del retto;
*   malattie organiche del midollo spinale.

Diarrea: è un aumento del numero delle scariche alvine al giorno (più di tre). La diarrea può riconoscere varie cause: da alterato assorbimento, osmotica, infiammatoria, motoria. La diarrea può essere conseguenza di una:
*   irritazione tossica o tossi-infettiva del tubo gastroenterico;
*   allergia intestinale;
*   gastroresezione o una fistola gastrocolica;
*   anormalità dei processi digestivi;
*   irritazione della parete intestinale;
*   causa endocrina;
*   causa nervosa centrale. L’ammalato a sedere in permanenza sul vaso in uno stato di angosciosa necessità.

In queste condizioni penseremo a cause infettive: batteri, virus e parassiti; dalla dissenteria bacillare, alla dissenteria amebica, al colera, alla salmonellosi, al tifo, ad un avvelenamento con cibi contaminati da stafilococchi. Un tipo particolare è la “diarrea del viaggiatore” causata dal Campylobacter jejuni, che può contaminare acque e alimenti.
Ben presto si instaurerà un grave stato di disidratazione (occhi infossati, cute arida, labbra fuligginose e crampi alle sure).

Il vomito è una rapida e forzata espulsione di cibo o altro materiale attraverso la bocca. Gli stimoli che lo producono battono vie vagali afferenti e scatenano il riflesso attraverso l’eccitazione di un nucleo bulbare particolare.
Il vomito si realizza con un complesso automatismo motorio:
rilasciamento della muscolatura dell’esofago, del cardias e della metà superiore dello stomaco con contrazione della regione antrale e pilorica;
contrazioni vigorose del diaframma e dei muscoli addominali che determinano l’espulsione del contenuto gastrico nell’esofago;
chiusura della glottide e sollevamento del velopendulo che impedisce il passaggio del materiale vomitato nelle vie respiratorie e nelle cavità nasali.
Nella maggior parte dei casi il vomito non si instaura d’emblée, ma è preceduto da nausea, sensazione sgradevole di imminenza del vomito, accompagnata da scialorrea, sudore, pallore, tachicardia e poi bradicardia.
Il vomito a bocca di barile si manifesta invece improvvisamente, senza nausea, con emissione di abbondante materiale; è caratteristico della sollecitazione meccanica dei centri bulbari.
In base ai caratteri del materiale vomitato si distinguono:
vomiti alimentari: emissione di cibo come tale oppure parzialmente digerito (vomito da indigestione, vomito delle stenosi piloriche);
vomiti acquosi: emissione di materiale chiaro, mucoso, acido, che null’altro è se non succo gastrico più o meno ricco in mucina (vomito a digiuno degli ulcerosi con gastro-succorrea);
vomiti biliari: emissione di materiale verdastro refluito dal duodeno nello stomaco; frequente nelle occlusioni intestinali e nella sindrome dell’ansa afferente dei gastroresecati;
vomiti emorragici (ematemesi): emissione di sangue vivo (emorragia da ulcera gastrica o duodenale, da cancro gastrico, da varici esofagee o gastriche nel corso di una ipertensione portale);
vomiti caffeani: emissione di materiale nerastro che altro non è se non sangue a lungo ristagnato nello stomaco (cancri ulcerati dello stomaco);
vomiti fecaloidi: emissione di feci (occlusione intestinale);
vomiti di vermi intestinali (ascaridi).
Vomito da stenosi od occlusione. È di insorgenza tanto più precoce quanto più alta è la stenosi o l’occlusione.
Fra le condizioni che con maggiore frequenza lo determinano ricordiamo le stenosi del piloro per pilorospasmo (forma esclusiva del bambino), per ulcera pilorica o per carcinoma gastrico, e le occlusioni intestinali.
Nelle stenosi esofagee non si può parlare di vomito ma di rigurgito: il cibo viene emesso non appena compiuto l’atto della deglutizione con un meccanismo che non coinvolge il diaframma e la muscolatura addominale.
Vomito riflesso. È la varietà di più frequente osservazione; può essere dovuto a:
irritazione meccanica o chimica dello stomaco: indigestione, ubriachezza, ingestione di cibi guasti, gastriti tossiche acute. Fra le sostanze capaci di dare vomito vi sono anche alcuni medicamenti (antibiotici, salicilato di sodio, chinino) e alcuni veleni;
malattie acute e croniche del tubo digerente che determinano sollecitazione di terminazioni nervose vagali: nelle peritoniti acute generalizzate e nelle peritoniti acute e croniche circoscritte dovute a flogosi di organi addominali con interessamento del peritoneo (colecistite, appendicite, salpingite) e più frequentemente nella colica biliare o renale da calcolo;
stimolazione delle terminazioni del nervo vestibolare che determina nausea e vomito perché dai nuclei vestibolari l'eccitamento raggiunge agevolmente il centro del vomito: nelle labirintiti sierose responsabili della vertigine di Ménière, durante l’esecuzione delle prove di funzionalità vestibolare e nelle chinetosi (mal di mare, di automobile, di aeroplano).
Vomito centrale. Stimolano il centro del vomito Vapomorfina e la digitale ma anche molti tossici endogeni, ed è entro questo perimetro che vanno inquadrati i vomiti dell’uremia, dell’acidosi diabetica, dell’insufficienza epatica e di alcuni stati tossinfettivi.
In altre condizioni il centro del vomito è sollecitato meccanicamente. Questo accade nell’ipertensione endocranica (da idrocefalo, da meningite, da tumore o ascesso cerebrale, da edema cerebrale, da encefalopatia ipertensiva), nei traumi cranici con commozione cerebrale, e nelle loro sequele.
In questi casi il vomito si associa a bradicardia, cefalea e papilla da stasi.
Il centro del vomito può essere stimolato anche per altre vie: la percezione di sgradevoli odori o sapori, la vista di cose disgustose o il solo pensiero di esse, possono in soggetti predisposti indurre conati di vomito; si tratta di meccanismi che ricalcano gli schemi del riflesso condizionato. Con un simile meccanismo si attua il vomito di alcuni psiconevrotici.
Iperemesi gravidica. La gravidanza può decorrere con nausea e vomito nei primi tre-quattro mesi. In certi casi l’entità del disturbo è particolarmente importante.
Non è stato ancora precisato il meccanismo di questo tipo di vomito: è accertato però che l’interruzione della gravidanza lo fa bruscamente cessare.

Il singhiozzo è dovuto a contrazioni ripetute e involontarie del diaframma e consiste in una convulsa e repentina inspirazione che determina brusca negatività della pressione intratoracica con rumorosa chiusura della epiglottide. È un atto riflesso che coinvolge il nervo frenico, attraverso vie afferenti vagali, un centro integratore bulbare e appunto vie efferenti freniche destinate al muscolo diaframma.
Il singhiozzo può essere momentanea e banale espressione di stimoli originati a livello dello stomaco, spesso di un rigurgito acido dallo stomaco nell’esofago, ma altre volte può essere un sintomo di malattie gravi.
Lo si osserva nelle pleuriti diaframmatiche, nelle mediastiniti, negli ascessi subfrenici, nelle perforazioni gastriche e duodenali e nelle peritoniti generalizzate; nelle occlusioni intestinali denunzia una prognosi severa.
Il singhiozzo epidemico è stato interpretato come una manifestazione di encefalite mioclonica e attribuito a diretta sollecitazione dei nuclei motori del diaframma.

Lo starnuto è un atto involontario determinato da una irritazione meccanica o chimica della mucosa nasale.
Preceduto da un breve periodo di intenso vellichìo all’interno del naso, si manifesta con una inspirazione profonda seguita da una espirazione brusca e violenta a bocca chiusa per cui il getto d’aria espirata viene forzatamente e rumorosamente immesso nel rinofaringe e nelle coane nasali; queste, dapprima chiuse, si aprono violentemente così da consentire l’espulsione del materiale in esse contenuto, che ha sollecitato la mucosa nasale, e da generare il rumore caratteristico di questo atto riflesso che ha strette analogie con la tosse.
La via afferente del riflesso è trigeminale, la via efferente comprende tutti i centri e le vie del respiro.
Lo starnuto può essere conseguenza:
di una accidentale e banale inalazione di polveri irritanti;
di una rinite acuta o cronica come il raffreddore;
di una oculorinite allergica (raffreddore da fieno).
L'oculorinite allergica è causata da una sensibilizzazione, generalmente verso pollini; il contatto di questi con la mucosa congiuntivale e nasale, scatena una cospicua istaminogenesi locale con turgore, arrossamento, intenso prurito congiuntivale e nasale cui seguono rapidamente:
lacrimazione e fotofobia;
salve di starnuti, rinorrea (abbondante secrezione nasale di un liquido acquoso ricco di eosinofili).
Qualora con l’anamnesi sia possibile identificare un gruppo di sostanze sospette, si procederà alla ricerca della sensibilità cutanea verso di queste (cutireazione) con la tecnica che sarà altrove esposta.

La tosse è un atto riflesso che ha lo scopo di liberare le vie respiratorie da corpi estranei in esse incidentalmente penetrati o da materiali patologici in esse raccolti.
Preceduta da una veloce e profonda inspirazione, la tosse si manifesta con una rapida espirazione a glottide chiusa: la colonna aerea così compressa nell’albero respiratorio provoca la brusca apertura della glottide e fuoriuscendo a pressione determina la caratteristica vibrazione delle corde vocali; la chiusura del velopendulo consente la espulsione dell’aria sotto pressione attraverso la cavità orale.
La espirazione a glottide chiusa rende transitoriamente difficile lo scarico del sangue venoso dal segmento cefalico donde la congestione venosa.
Il riflesso della tosse ha come arco afferente le fibre del nervo vago (soprattutto del nervo laringeo superiore), un centro proprio situato in prossimità del centro respiratorio, e come arco efferente i nervi destinati ai muscoli propri e ausiliari della respirazione, ai costrittori della glottide e all’elevatore del palato molle.
Per quanto riguarda i recettori esiste una diminuzione dell’attitudine a scatenare la tosse via via che si procede dalle alte alle basse vie respiratorie: sono state dimostrate delle zone elettivamente tossigene nel laringe, alla biforcazione della trachea e dei grossi bronchi; ma tosse può aversi anche per stimolazione di fibre vagali estranee all’albero respiratorio (del condotto uditivo esterno, dell’esofago).
Tosse umida. La tosse umida denunzia la presenza di un processo infiammatorio catarrale o purulento a livello dei bronchi o dei polmoni; può trattarsi:
di una bronchite;
di bronchiectasie;
di un processo tubercolare ulcerato;
di un ascesso polmonare;
di una polmonite.
La tosse umida è produttiva e assume massima frequenza ed intensità nelle prime ore del mattino; durante il sonno l’assopimento del riflesso consente infatti l’accumulo di materiale nelle vie respiratorie che sarà massivamente espulso al risveglio.
Particolari caratteristiche presentano:
le tossi con vomica, cioè con brusca emissione di grande quantità di materiale purulento, che insorgono in determinati decubiti e attestano la esigenza di espellere il secreto raccolto in cavità ascessuali o bronchiectasiche;
le tossi con emottisi, che denunziano la improvvisa inondazione dell’albero respiratorio con sangue di provenienza bronchiale o più di sovente polmonare;
la tosse con escreato schiumoso dell’edema polmonare acuto.
Tosse secca. La tosse secca, nella quale l’atto riflesso non si accompagna ad espettorazione, può esprimere tutta una serie di condizioni patologiche:
la inalazione accidentale di polveri o di sostanze irritanti;
la penetrazione di colpi estranei nelle vie respiratorie;
una flogosi delle vie aeree: laringite (caratteristico il timbro abbaiante della tosse), tracheite (frequente il penoso dolore retrosternale), asma bronchiale (tipica la respirazione sibilante con prolungamento dell’espirio), processo infiltrativo polmonare. Nella pertosse, 5-6 o più colpi successivi di tosse non interrotti l’uno dall’altro da pause inspiratorie, sono seguiti da una profonda e stridula inspirazione (detta ripresa): l’attacco presenta un carattere abbaiante (tosse canina) e può concludersi con conati di vomito. La patogenesi della tosse seguita da vomito (tosse emetizzante) non è stata precisata; vi è chi ammette che piccole particelle di escreato viscoso restino aderenti alla epiglottide o ad altre zone faringee riflessogene agli effetti del vomito;
un sovraccarico sul piccolo circolo da stenosi mitralica (la tosse si manifesta più di sovente durante la notte o durante sforzi fisici); anche nell’insufficienza ventricolare sinistra la tosse è inizialmente secca e stizzosa;
una neoplasia del laringe (caratteristico il timbro afono della tosse per il danneggiamento delle corde vocali); un cancro broncogeno del polmone nel quale la tosse è inizialmente irritativa e pertanto squassante, continua, secca per poi diventare produttiva e caratterizzata dalla emissione di un escreato ematico di colore rosso simile a gelatina di lampone;
una pleurite, una pericardite o una adenopatia mediastinica, per stimoli vagali estranei all’albero bronchiale. Nei tumori mediastinici e negli aneurismi aortici la tosse può assumere un timbro bitonale (tosse di Marfan); ogni colpo di tosse è composto da due rumori distinti: uno profondo, dato dal fisiologico restringimento laringeo che accompagna la tosse, l’altro più alto e tremulo dovuto alle vibrazioni insorte nel punto stenotico della trachea o del bronco al momento della brusca apertura della glottide.
La tosse può essere volontariamente provocata: tosse psicogena (da isterismo o da simulazione).
Tosse inane. La mancata emissione di escreato non è necessariamente sinonimo di tosse secca. Vi sono delle condizioni per le quali, pur in presenza di abbondante materiale nell’albero respiratorio, la tosse non è produttiva e le ragioni della mancata espettorazione vanno ricercate nella estrema debolezza dei muscoli espiratori. Tossi inani si osservano nel periodo agonico, nei cachettici e negli ammalati che soffrono di gravi neuropatie o miopatie (paralisi labioglossofaringea, miastenia grave).

La dispnea esprime una condizione di difficoltà respiratoria i cui elementi soggettivi sono la fame d’aria e la percezione della necessità di un certo impegno muscolare perché possa compiersi la respirazione.
La respirazione è un automatismo non avvertito dalla coscienza salvo che in occasione di una strenua attività muscolare, regolato dal centro respiratorio bulbare; comprende:
una fase inspiratoria attiva nel corso della quale la contrazione del muscolo diaframma e dei muscoli intercostali amplia la cavità toracica, fa espandere i polmoni;
una fase espiratoria passiva nella quale, dopo il rilasciamento dei muscoli inspiratori, la elasticità della gabbia toracica condiziona la espulsione dell’aria inspirata dagli alveoli polmonari.
Per le emergenze (sforzo fisico) la inspirazione e la espirazione dispongono di muscoli ausiliari, il cui gioco è avvertito dalla coscienza.
Il centro respiratorio bulbare è controllato da un centro pneumotassico pontino; entrambi risentono di stimoli nervosi provenienti dalla corteccia cerebrale e sono regolati soprattutto da meccanismi chimici e nervosi riflessi.
Lo scopo della respirazione è di introdurre nell’organismo l’ossigeno (pO2) e di espellerne la anidride carbonica (pCO2).
L’aumento di pCO2 stimola direttamente (in via chimica) il centro del respiro, mentre la diminuzione di pCO2 lo deprime.
La diminuzione del pH, cioè l’aumento della concentrazione degli idrogenioni, stimola il centro respiratorio direttamente e in via riflessa attraverso i chemiorecettori dell’arco aortico e del seno carotideo, mentre l’aumento del pH opera in senso opposto.
La diminuzione di pO2 sollecita il centro respiratorio in via riflessa e promuove una maggiore espirazione di CO2.
Molte possono essere le cause di dispnea. Per una loro dettagliata descrizione si rimanda al capitolo “Semeiotica del torace”.

Il sospiro è una lenta, prolungata e profonda inspirazione accompagnata da un certo restringimento delle corde vocali, che la rende rumorosa nel corso di particolari stati d’animo (tristezza).
Gli stati di angoscia portano spesso ad una frequente successione di sospiri; il fenomeno si verifica anche nelle nevrosi a sfondo depressivo.
La respirazione sospirosa si osserva nelle ipossiemie cerebrali acute e costituisce uno dei sintomi caratteristici della lipotimia e della sincope; è dovuta a deficiente ossigenazione dei centri respiratori.
Qualche volta è indice di una lesione (traumatica o vascolare) a livello mesencefalico.

Nel soggetto normale il battito cardiaco non è percepito se non dopo uno sforzo che determini tachicardia e aumento della gittata sistolica.
Il cardiopalmo è la sensazione subiettiva del battito cardiaco. Il termine palpitazione è sostanzialmente un sinonimo, anche se per alcuni indica la sensazione di battiti cardiaci anomali per intensità e successione.
L'arteriopalmo è la sensazione subiettiva del battito di determinate arterie (soprattutto le carotidi e l’aorta addominale) per aumento della pressione arteriosa differenziale.
Il cardiopalmo si può manifestare:
per tachicardia e/o aumento della gittata sistolica;
per ipertrofia cardiaca a causa della quale il cuore venga a trovarsi in più stretto contatto con la parete del torace, che ne può risultare deformata (bozza precordiale).
Cardiopalmo per tachisistolia È praticamente costante negli ipertiroidismi (adenoma tossico della ghiandola tiroide, morbo di Basedow) e nel feocromocitoma dove assume per lo più carattere parossistico e si manifesta durante le crisi ipertensive.
Il cardiopalmo viene riferito anche da molti pazienti con psiconevrosi.
Lo sbadiglio è una modalità particolare di respiro della durata di circa 6 secondi:
inspirazione prolungata e lenta, eseguita a bocca spalancata accompagnata da caratteristiche modificazioni della mimica facciale e dal desiderio di eseguire movimenti di distensione degli arti superiori sul tronco;
espirazione altrettanto prolungata e rumorosa.
Si tratta di un atto riflesso del nostro organismo per resistere al sonno, alla fatica, alla fame: attraverso lo sbadiglio inaliamo una grande quantità di aria e favoriamo l’ossigenazione del sangue. È quindi un meccanismo di allerta, e non di noia, in grado di comunicare i cambiamenti di stato, ad esempio il sopraggiungere del sonno. Il più delle volte lo sbadiglio è sintomo di trascurabile importanza; può accompagnare ipersonnie primitive o Le tachicardie parossistiche, il flutter atriale, la fibrillazione atriale, le aritmie extrasistoliche, le tachiaritmie parossistiche danno la sensazione del cardiopalmo se all’aumento della frequenza cardiaca si associa una buona portata circolatoria.
In tutti questi casi il corteo sintomatologico generale e quello cardiovascolare consentirà di inquadrare rapidamente il sintomo.
Cardiopalmo per aumento della gittata sistolica
L’esempio più significativo è dato dalla insufficienza aortica che trova il motivo della spiacevole sensazione di cardiopalmo non tanto nella ipertrofia ventricolare sinistra quanto nell’aumento della gittata sistolica con incremento della pressione arteriosa differenziale.
In questi casi il cardiopalmo si associa ad arteriopalmo cioè alla sensazione subiettiva della pulsazione di determinate arterie per l’aumento della pressione arteriosa differenziale.
L’arteriopalmo può essere rilevato anche nell’ipertiroidismo e in altre cardiopatie ad alta portata.
Cardiopalmo per cardiomegalia
Nelle grandi ipertrofie ventricolari il cardiopalmo può essere particolarmente fastidioso nel decubito laterale sinistro che avvicina il cuore alla parete toracica.
Questa eventualità è rilevante nelle ipertrofie ventricolari sinistre da insufficienza mitralica, da insufficienza o stenosi aortica, da ipertensione arteriosa, ma anche nella ipertrofia ventricolare destra di molte cardiopatie congenite e del cuore polmonare cronico.
Lo scompenso eli cuore che alla ipertrofia aggiunge anche la dilatazione delle camere cardiache, è spesso accompagnato dalla sensazione di cardiopalmo.

Alterazioni della libido. Devono essere considerati l’ipererotismo e la frigidità.
Ipererotismo
Negli adulti una esagerata attività sessuale può riconoscere differenti origini:
stimoli irritativi a livello di vie o centri spinali regolatori della erezione;
alterazioni organiche del pavimento del terzo ventricolo o delle regioni paraventricolari; l’ipererotismo degli arteriosclerotici cerebrali è indicativa di una evoluzione in demenza senile;
malattie mentali: l’ipererotismo e la ninfomania sono di frequente osservazione negli oligofrenici e in altri malati di mente;
iperandrogenismo o iperestrinismo in tumori funzionanti delle gonadi o del surrene. Questi tumori tendono a condizionare un ipererotismo spesso omosessuale in quanto decorrono nella donna con virilizzazione e nell’uomo con femminilizzazione.
Frigidità
Nel maschio la frigidità si manifesta con una diminuzione della libido che si concreta nell’impotenza, nella femmina con la diminuzione della libido e con l’assenza dell’orgasmo.
Una frigidità può manifestarsi in età adulta come conseguenza di:
— malattie debilitanti;
malattie endocrine;
trattamenti ormonici con estrogeni, ciproterone, finasteride nell’uomo; nella donna i trattamenti con testosterone determinano invece ipererotismo eterosessuale;
cause psicogene.
Alterazioni dell'attività sessuale. Bisogna considerare separatamente due tipi di impotenza.
— le impotenze associate a difetto della libido;
— le impotenze con libido conservata o esaltata.
Ad un ammalato che si lamenta di una deficienza sessuale deve essere chiesto se il disturbo concerne la erezione, la ejaculazione o entrambe.
Per quanto riguarda la erezione dovranno essere isolatamente considerate la facilità, la stabilità e la periodicità, questa ultima soprattutto in rapporto alle condizioni determinanti. Si parla in questo casi di disfunzione erettile.
Per quanto riguarda la ejaculazione dovrà essere indagato se essa è presente o fa difetto, se avviene in tempo normale nella cronologia dell’atto genitale oppure se è anticipata, se si accompagna come di norma ad orgasmo oppure se è priva di voluttà.
Disfunzione erettile. Col termine di disfunzione erettile, da preferire al termine di impotenza, si definisce l’incapacità a raggiungere e/o mantenere un’erezione sufficiente a condurre un rapporto sessuale soddisfacente.
Devono essere considerate:
disfunzioni erettili per malformazioni o malattie dell’apparato genitale agevolmente rilevate all’esame esterno; processi distruttivi dei centri spinali della erezione e della ejaculazione, come pure delle loro vie afferenti ed efferenti. Nella tabe dorsale, nella siringomielia, nelle mieliti trasverse e nella sclerosi a placche con localizzazione lombosacrale, nelle ernie discali la impotenza è grave ed associata a disturbi sfinterici, vescicali ed anali;
disfunzioni erettili da difetto di eccitabilità in malattie debilitanti, che riducono anche la conducibilità dei centri e delle vie nervose; in malattie endocrine come disfunzioni tiroidee, iperprolattinemia o più in generale in condizioni di deficit androgenico;
disfunzioni erettili da inibizione psichica, le più frequenti, che possono essere operanti sia in persone in perfetto equilibrio nervoso che in soggetti affetti da ansia, depressione oppure da problemi di coppia.
Vari farmaci possono indurre disfunzione erettile: benzodiazepine, triciclici, antipertensivi.
priapismo. Il priapismo è una erezione persistente, dolorosa, senza eccitamento sessuale, dovuta a un estremo rallentamento del ritorno venoso dai corpi cavernosi o, il più sovente, a trombosi delle loro vene di scarico.
D evono essere considerati:
un priapismo idiopatico;
un priapismo secondario a:
• alterazioni locali;
• cause neurologiche;
• trombosi delle vene di scarico dei corpi cavernosi per lesione delle loro pareti in leucemie o per aumento della viscosità del sangue.
Alterazioni della ejaculazione. Mentre i disturbi dell’erezione riconoscono con grande frequenza una genesi psicoemozionale, i disturbi della ejaculazione trovano il più delle volte la loro causa nella mancanza di un perfetto equilibrio neurovegetativo genitale.
Il disturbo più frequente è la ejaculazione precoce che presenta notevole interesse medico non solo per sé ma anche come causa di nevrosi da insoddisfazione nella compagna.
L'ematospermia, cioè l’emissione di sperma e sangue colpisce l’immaginazione in maniera particolare: generalmente esprime la presenza di un processo infiammatorio a carico delle vescichette seminali, talvolta di natura tubercolare, oppure di una patologia della prostata.
Dispareunia. Lo studio anamnestico dell’atto genitale nella donna deve considerare:
l’attitudine al coito;
la partecipazione ad esso.
La passività dell’atto sessuale fa sì che la donna sia quasi sempre atta al coito; allorché non lo è si parla di dispareunia che può avere:
una causa organica in malattie congenite o acquisite della vulva e della vagina;
una causa funzionale in contrazioni patologiche che impediscono la introduzione del membro.
La dispareunia è talvolta sintomo precoce di alcune malattie endocrine.

La soglia della stanchezza varia da soggetto a soggetto ed è legata essenzialmente al trofismo delle masse muscolari e al loro allenamento allo sforzo fisico.
L’astenia differisce dalla stanchezza in quanto, pur aggravata dal lavoro muscolare, è presente anche a riposo.
Astenia muscolare. Numerose sono le condizioni morbose che possono alterare il meccanismo di contrazione muscolare e indurre astenia.
La miastenia pseudoparalitica o sindrome di ErbGoldflam è determinata da un disturbo di trasmissione degli impulsi dal nervo al muscolo a livello della placca motrice forse per una troppo rapida distruzione della acetilcolina.
La prova della prostigmina costituisce una delle prove funzionali più semplici nel riconoscimento della malattia.
La paralisi periodica familiare è un esempio di astenia muscolare grave pseudoparalitica come conseguenza di una caduta del potassio sierico.
Una forma morbosa di sintomatologia analoga è la adinamia episodica familiare; in questa non vi è la sovraesposta dipendenza dal metabolismo potassico e durante le crisi la kaliemia è normale.
L’iperaldosteronismo primitivo eli Comi è una sindrome legata ad un tumore surrenale secernente aldosterone.
Il morbo di Ad elisoli è una delle malattie maggiormente astenizzanti: causa del disturbo è lo squilibrio elettrolitico proprio della malattia.
Il morbo di Simmonds decorre con gradi spiccati di astenia che in parte vengono ascritti al deficit nutrizionale con fusione delle masse muscolari, e in parte ad una deficiente secrezione di ACTH con conseguente iposurrenalismo.
Frequente è l’astenia in malattie come l'artrite reumatoide, la polimialgia reumatica oppure la fibromialgia.
La iperinsulinemia spontanea o provocata si manifesta con crisi di astenia parallele all’abbassamento del glucosio nel sangue.
Il diabete mellito decorre frequentemente con astenia, conseguenza di un depauperamento dei depositi di glicogeno, materiale di riserva per le operazioni metaboliche muscolari.
Eccessi o difetti del metabolismo ossidativo generale si accompagnano a stati di più o meno profonda astenia.
Astenia nervosa. La neurastenia ha una patogenesi nervosa centrale.
Il neurasténico, pur non presentando alcuna alterazione a carico dell’apparato muscolare, avverte una penosa, continua sensazione di debolezza, ed è pervaso da stati di angoscia e di ossessione, talvolta di vera disperazione.
Sono frequenti alcuni disturbi generali e alcuni disturbi viscerali.
La neurastenia può essere prodromica a qualche malattia organica dell’encefalo, oppure a una malattia mentale, così come può seguire a traumi cranici e protrarsi per molti mesi.
Conseguente alla somatizzazione di stati ansiosi è l’astenia psico-fisica, per la quale sarebbe stata ipotizzata anche una base organica legata a una carenza di potassio e soprattutto di magnesio.
Sindrome della fatica cronica è una malattia caratterizzata da un intenso stato astenico, con un inizio ben definito e della durata superiore ad un anno. L’etiologia della malattia è sconosciuta.
Il significato biologico dell’ansia è quello dello spavento-difesa; i centri regolatori degli automatismi che hanno per scopo di segnalare un pericolo e di preparare una immediata reazione di difesa, risiedono nella regione diencefalo-mesencefalica.
Allorché l’ansia assume particolare intensità e si accompagna a un corteo di sintomi neurovegetativi di rilievo si preferisce parlare di angoscia.
Angoscia riflessa. Si manifesta per stimoli periferici che eccitano le strutture sottocorticali regolatrici del tono emotivo. Si può realizzare per:
aritmie cardiache, quali tachicardie parossistiche, salve extrasistoliche, fibrillazione parossistica atriale; oppure per infarto del miocardio, nel quale l’angoscia è costante e imprime al quadro doloroso una tonalità particolarmente drammatica, con sensazione di morte imminente;
trombo-embolia polmonare;
neoplasie maligne del polmone e del colon.
Angoscia nervosa centrale. Uno stato di angoscia si può realizzare:
per ipoglicemia da somministrazione esogena di insulina o in tumori funzionanti delle isole di Langerhans; ```
per aumento delle catecolamine (feocromocitoma), della tiroxina (ipertiroidismo) o del cortisolo (sindrome di Cushing);
in tossicodipendenti ed in alcolisti in crisi di astinenza; in questi ultimi può precedere la comparsa di delirium tremens.
Nella encefalite epidemica le crisi di angoscia si associano a idee ossessive e a manifestazioni motorie stereotipate quali le crisi toniche di sguardo forzato.

Molte malattie mentali esordiscono e si accompagnano a stati di angoscia.
Nelle psiconevrosi l'ansia è il sintomo di maggiore rilievo; si associa alle cenestopatie, sensazioni vaghe di malessere indefinito che i pazienti localizzano ai più vari organi e apparati, ad astenia e ad irritabilità.
L’ansia si svolge in questi casi sulla falsariga di idee ossessive a tema fisso o mutevole, nel quadro di una vera e propria fobia ansiosa: il paziente è preda di pensieri incoercibili che lo spingono a gravi anomalie del comportamento quali la impossibilità a soggiornare in luoghi chiusi (claustrofobia), ad attraversare una piazza (agorafobia), a toccare determinate cose (delirio del contatto), a contare con un determinato ritmo (aritmomania), a compiere atti ridicoli, nocivi o criminali; altre volte l’ansia non presenta alcun contenuto ideativo pur essendo particolarmente intensa.
L’angoscia di questi ammalati sembra essere conseguenza di conflitti svolgentisi nell’inconscio per situazioni ambientali varie da caso a caso.
Questi conflitti inducono, attraverso vie vegetative, il ben noto corteo sintomatologico di accompagnamento dell’ansia: tremore, palpitazioni, astenia, sudorazione.

La vertigine è una falsa sensazione di movimento rotatorio del corpo nello spazio (vertigine soggettiva) o di rotazione dell’ambiente e degli oggetti che circondano la persona, tale da determinare anche la caduta a terra.
La pseudovertigine indica altresì fugaci alterazioni non rotatorie dell’equilibrio, come il senso di sbandamento o di instabilità durante la marcia.
Il corretto orientamento del corpo è determinato da impulsi provenienti dalla retina, dai propriocettori dei muscoli oculari, del tronco e degli arti, dai propriocettori provenienti dal labirinto, che raggiungono il tronco encefalico attraverso il nervo vestibolare (componente vestibolare dell’VIII paio di nervi cranici).
La coordinazione di questi impulsi impegna i nuclei vestibolari e il fascio longitudinale posteriore del tronco encefalico, il cervelletto e i lobi temporali.
Si riconoscono vertigini di origine periferica e di origine centrale.
All’insorgere della vertigine, il paziente può essere costretto ad interrompere la propria attività, a chiudere gli occhi e ad aggrapparsi a quanto lo circonda; può presentare andatura da ubriaco, talvolta con caduta a terra; possono associarsi sintomi vegetativi quali pallore, sudorazione, nausea e vomito.
Gli elementi obiettivi sono:
il nistagmo, ritmici movimenti dei globi oculari in senso orizzontale, verticale, diagonale o rotatorio, dotati di una scossa lenta (in un senso) e di una scossa rapida (nel senso opposto); il nistagmo si accentua particolarmente quando il paziente guarda nel senso della scossa rapida.
Nel caso di una vertigine labirintica da lesione irritativa la scossa lenta del nistagmo è diretta verso l’orecchio malato; se si tratta di una lesione deficitaria verso l’orecchio sano;
la deviazione segmentaria degli arti, il paziente, a braccia tese tocca con la punta degli indici gli indici dell'osservatore seduto davanti a lui ma a occhi chiusi commette un errore della indicazione nel senso della scossa lenta del nistagmo;
il segno di Romberg: in posizione eretta a piedi uniti e a occlii chiusi il paziente cade dal lato della scossa lenta del nistagmo;
la deviazione della marcia cieca, si invita il paziente a marciare bendato avanti e indietro; egli devia dal lato della lesione quando avanza e dal lato opposto quando retrocede.
Vertigini periferiche.
Dovranno essere considerate le seguenti possibilità:
vertigine di Ménière, dovuta a distensione del sacco endolinfatico con degenerazione delle cellule ciliate della coclea e del labirinto; si manifesta con crisi vertiginose prolungate per ore o giorni, a inizio brusco e a rapida risoluzione; sono precedute dalla percezione di minori abnormi (tinniti) e associate a sordità progressivamente ingravescente; si accompagna a nausea e vomito; è presente nistagmo che batte verso il lato dove è maggiore lo stimolo irritativo;
processi infiammatori a carico del labirinto e dell’orecchio medio (parotite, meningite, otite purulenta) come causa di compromissione dei recettori acustici e propriocettivi;
cupololitiasi (vertigine posturale) provocata da una determinata posizione del capo o del corpo in seguito a distacco di otoliti dalla macula dell’utricolo;
neuronite vestibolare, clinicamente simile alla sindrome di Ménière ne differisce per l’assenza di segni cocleari;
apoplessia labirintica per occlusione della branca labirintica dell’arteria uditiva interna;
intossicazioni esogene da antibiotici aminoglicosidici (streptomicina, gentamicina, ecc.), da tabagismo;
lesione traumatica del labirinto per frattura dell’osso temporale (traumi cranici con otorragia);
otosclerosi;
Vertigini centrali.
Si possono realizzare per:
lesioni vascolari e neoplastiche cerebrali (neurinoma dell'acustico, meningiomi);
lesioni tumorali o vascolari del cervelletto, nell’ambito di una sindrome cerebellare;
sclerosi multipla in associazione con sintomi nervosi plurifocali (soprattutto spinali e cerebellari);
epilessia;
la sindrome di Ramsay-Hunt, compromissione zosteriana del ganglio genicolato che si manifesta con una eruzione vescicolare in corrispondenza del meato uditivo esterno e del palato molle, e con paralisi faciale omolaterale;
traumi cranici;
fattori tossici (difenilidantoina, alcol);
la sindrome di Lieou-Barré, associata a cefalea occipitale, ronzii auricolari e ipotensione, causata da stimolazione del sistema simpatico cervicale per patologia delle vertebre cervicali;
disordini psichiatrici.

Il prurito è una sensazione di irresistibile desiderio di grattarsi; il grattamento provoca piccole escoriazioni lineari o ricurve ricoperte da sottili croste sieroematiche.
La liberazione di istamina a livello della cute è un importante elemento causale di prurito anche se non sempre il prurito è dovuto a liberazione di istamina o di sostanze istaminosimili.
Il prurito può interessare tutta la superficie corporea (prurito generalizzato) o manifestarsi in zone elettive: particolarmente frequenti sono i pruriti anali, vulvari e scrotali e i pruriti localizzati al terzo inferiore della gamba che accompagnano la stasi varicosa e preludono alle sue conseguenze distrofiche (eczema varicoso, ulcera varicosa).
Pruriti da causa esogena.
Fra i pruriti da causa esterna:
alcuni riconoscono una origine fisica o chimica (indumenti, polveri irritanti e detersivi);
altri una causa parassitaria.
Le pediculosi sono le più frequenti cause di prurito.
Una accurata ricerca del Pediculus capitis o del Pediculus pubis e delle loro lendini, che appaiono come piccoli granellini ovali biancastri attaccati ai capelli o ai peli, consentirà una diagnosi sicura.
La scabbia (parassitosi da Sarcoptes scabiei) è un’altra frequente causa di intenso prurito.
Le lesioni caratteristiche (cunicoli e vescicole perlacee) localizzate alle regioni interdigitali, palmari, ai polsi, ai malleoli interni e ai glutei rendono facile la diagnosi.
La oxiuriasi (Enterobius vermicularis) è responsabile del prurito anale dei bambini; una accurata ricerca dei parassiti nelle feci risolverà il problema.
La tricomoniasi (Trichomonas vaginalis) giustifica spesso il prurito vulvare; il parassita può essere agevolmente dimostrato nelle urine o nel materiale mucopurulento prelevato in vagina.
Pruriti da causa endogena.
I più importanti sono:
il prurito degli epatici (sia itterici che anitterici) dovuto alla ritenzione di sali biliari;
il prurito dei diabetici, localizzato ai genitali, conseguente a irritazione locale provocata dalla glicosuria o a lesioni intertriginoidi da moniliasi delle pieghe inguinali;
il prurito dei nefritici cronici e di alcune tossiemie gravidiche che scompare rapidamente subito dopo il parto;
il prurito delle leucemie, dei linfomi Hodgkin e non Hodgkin e di altri tumori maligni (soprattutto dello stomaco e della mammella);
il prurito allergico da farmaci oppure da cause alimentari che spesso si associa a orticaria (fragole, frutti di mare, pesce);
il prurito senile, attribuito alla degenerazione del tessuto elastico cutaneo propria della vecchiaia;
il prurito essenziale degli psiconevrotici di origine puramente mentale.

Il dolore è una sgradevole e complessa sensazione che origina per una stimolazione chimica o fisica di recettori specifici o per una irritazione delle vie o dei centri deputati alla sensibilità dolorifica.
I recettori del dolore sono distribuiti con densità variabile nelle zone algogene, cioè nei distretti del corpo dotati di sensibilità dolorosa.
Gli impulsi dolorifici provenienti dalla periferia:
attraverso le fibre nervose sensitive raggiungono i gangli radicolari (per il trigemino il ganglio di Gasser) dove le fibre dolorifiche hanno il loro centro trofico;
dai gangli radicolari l’impulso viene trasmesso alle cellule delle corna posteriori del midollo spinale (o rispettivamente al nucleo sensitivo del trigemino);
i cilindrassi di queste cellule si incrociano in prossimità del canale midollare e raggiungono il fascio spinotalamico nella colonna laterale bianca del midollo spinale;
il fascio spino-talamico, arricchitosi a livello del tronco encefalico delle fibre sensitive del nervo V, raggiunge il talamo ottico, nucleo sottocorticale principale della sensibilità che elabora gli impulsi dolorosi e li trasmette alla corteccia fronto-parietale.
È necessario inoltre considerare che mentre la gran parte degli stimoli giunge alla corteccia somestesica primaria (percezione cosciente del dolore), un’altra parte si porta nel sistema limbico dove la sensazione si confonde con i ricordi e influisce sui comportamenti e sull’umore: questa via si interfaccia con la corteccia prefrontale e la sensazione del dolore assume sfumature comportamentali legate alla personalità.
Esistono un dolore acuto e un dolore cronico.
Il primo ha una funzione difensiva, al fine di evitare nuovi stimoli su una parte lesa (ferita, lesione infiammatoria, degenerazione organica).
Quando il dolore persiste per più di sei mesi si parla di dolore cronico.
I meccanismi coinvolti nel dolore cronico sono ritenuti essere i seguenti:
i neuroni nocicettivi dopo un certo periodo di stimolo nocivo persistente modificano la conformazione ed il numero dei propri recettori;
la persistenza degli stimoli nei primi neuroni afferenti causa delle variazioni metaboliche che tengono aperti i canali di trasmissione nei neuroni spinali;
i neuroni coinvolti nel processo di cronicizzazione formano nuovi dendriti (sprouting) così da aumentare e mantenere la sensazione nocicettiva.
Dolore a topografia tronculare.
Il dolore a topografia tronculare è dovuto a situazioni algogene che interessano un tronco nervoso periferico; la zona superficiale dolente non coincide con un dermatomero ma con il territorio corrispondente al nervo colpito.
Nelle nevralgie tronculari in fase acuta è possibile dimostrare la viva dolorabilità alla pressione dei punti di emergenza del tronco nervoso colpito (punti di Valleix).
Ricordiamo come esempio le nevralgie di una singola branca del trigemino, le nevralgie intercostali dovute a metastasi tumorali, a plasmocitoma, a carie o a frattura costale e le nevralgie delle mononeuropatie e polinevriti che preludono a più gravi disturbi della sensibilità e della motilità.
La causalgia è una sindrome dolorosa che si manifesta dopo lesione traumatica di un nervo (per lo più il nervo mediano) nel suo territorio di innervazione: il dolore è urente, insopportabile; la cute della mano diviene di colore rosso-porpora, lucida, perennemente madida di sudore e può manifestare una eruzione di tipo erpetico.
Dolore a topografia radicolare.
Il dolore a topografia radicolare è dovuto a situazioni algogene che interessano una o più radici spinali posteriori (o i gangli corrispondenti); anche nelle nevralgie radicolari è apprezzabile la viva dolorabilità alla pressione sui punti di Valleix corrispondenti alle radici colpite.
Il dolore radicolare ha in genere carattere folgorante se il processo interessa ab intrinseco la radice o il ganglio (caso dell’herpes zoster e della tabe dorsale).
L’herpes zoster, dovuto a compromissione virale di uno o più gangli radicolari, è l’esempio più scolastico di dolore a topografia radicolare: la eruzione vescicolare erpetica e il dolore coincidono su dermatomeri ben precisi e ben delimitati e il dolore persiste in queste zone anche molto tempo dopo la scomparsa dell’eruzione (nevralgia post-erpetica).
Le radici spinali possono essere compromesse all’uscita dai corrispondenti forami vertebrali: nelle nevralgie
``` radico/ari, nelle /lagosi, nelle carie e nelle neoplasie vertebrali primitive o secondarie, negli schiacciamenti vertebrali inerenti a traumi o a malattie demineralizzanti, e nell 'ernia del disco intervertebrale (in quest’ultimo caso il dolore inizia acutamente dopo un movimento brusco).
La nevralgia sciatica è determinata dalla compressione di una radice spinale in corrispondenza dei forami di uscita dal canale rachidiano a livello lombo-sacrale (L5-S1) per ernia discale ; il dolore si esagera in maniera caratteristica nei movimenti di flessione del tronco sugli arti inferiori estesi per la trazione che tali movimenti esercitano sulle radici spinali sofferenti; la manovra di Lasègue (flessione degli arti inferiori estesi sul tronco eseguita a malato supino) determina parimenti vivo dolore.
I tronchi nervosi che prendono origine dalle radici spinali, possono essere interessati a breve distanza dalla loro emergenza a livello dei plessi nervosi, realizzando nevralgie di tipo radicolare; ricordiamo i dolori da irritazione del plesso brachiale nella sindrome di Pancoast e le nevralgie di tipo femorale o di tipo sciatico nelle affezioni aggressive retroperitoneali linfomatose o neoplastiche.
Dolore talamico.
Dolore agli arti.
I dolori nevralgici di tipo tronculare e radicolare sono stati già considerati in precedenza.
Dolori di origine ossea.
Hanno particolare intensità quando il processo morboso interessa il periostio.
Le periostiti, gli ematomi sottoperiostei (della malattia di Barlow per esempio) sono affezioni molto dolorose nelle quali l’ammalato localizza decisamente il dolore al segmento osseo interessato.
Dolori ossei di tonalità meno acuta (più intensi durante la notte) accompagnano alcune malattie infettive (sifilide, brucellosi), alcune malattie del midollo osseo (anemia perniciosa, leucemie, mieloma multiplo), stati di decalcificazione dello scheletro (osteosi iperparatiroidea, osteomalacia) e la malattia ossea di Paget.
Dolori di origine articolare.
La loro localizzazione è generalmente ben chiara come pure il rapporto diretto con l’impegno funzionale delle articolazioni colpite. L’intensità è variabile, estremamente vivace nel pioartro e nelle artriti acute, meno acuto nella osteoartrosi ; con il movimento si può accennare quando sono interessate le superfici ossee articolari ( osteoartrosi ) oppure ridurre quando è presente un interessamento dei tessuti periarticolari.
Dolori di origine muscolare.
Le miositi, le miositi ossificanti, le fibrositi, le emorragie muscolari, la trichinosi possono essere causa di più o meno violenti dolori muscolari circoscritti: in tal caso le masse muscolari colpite sono dolentissime alla palpazione. Anche la fibromialgia può essere causa di intensi dolori muscolari
Dolori di origine vascolare.
Nelle occlusioni arteriose acute dell’arteria principale di un arto (arteria femorale, arteria omerale) o di uno dei suoi rami maggiori, generalmente per embolia, il dolore esordisce bruscamente e ben presto raggiunge una forte intensità. L’arto colpito si presenta pallido e freddo, successivamente compaiono chiazze cianotiche, con riduzione della sensibilità superficiale e dei movimenti muscolari; a valle della occlusione è caratteristica la abolizione della pulsatilità delle arterie.
Nelle occlusioni arteriose croniche il dolore non presenta l’imponenza e l’acuzie sopradescritte. Il sintomo di maggior rilievo è la claudicazione intermittente-, nelle ostmzioni dell’asse ileo-femorale l’ammalato dopo un tragitto che talvolta sa esattamente misurare in passi e che col tempo diviene sempre più breve, presenta un crampo doloroso al polpaccio che lo obbliga ad arrestarsi e ad attendere qualche minuto. È dovuta ad un insufficiente apporto di sangue ai muscoli.
Nella ostruzione delle arterie iliache può essere osservata la claudicazione intermittente della coscia.
Nelle varici profonde e nelle tromboflebiti il dolore è percepito in corrispondenza del polpaccio unitamente ad un molesto senso di distensione ed è aggravato dalla prolungata stazione eretta.
Nell'eritromelalgia il dolore urente colpisce le mani e il terzo inferiore dell’avambraccio, o i piedi e il terzo inferiore della gamba; è scatenato sia dal freddo che dal caldo eccessivo ed è aggravato dal contatto e dalla pressione sulla cute. Le estremità colpite sono rosso-cianotiche con tendenza all’edema sottocutaneo, la pulsazione delle arterie è vivace.
Nella malattia di Raynaud il dolore, localizzato alle estremità, è preceduto da parestesie: le mani e i piedi diventano pallidi e freddi per la crisi di ischemia improvvisa; alla fase acroasfittica fa seguito la fase della cianosi nella quale il dolore diventa particolarmente intenso. La crisi è scatenata dalla esposizione al freddo (immersione delle mani nell’acqua).
Dolore toracico.
Si possono realizzare per:
nevralgie intercostali e radicolari toraciche ( herpes zoster );
fratture costali traumatiche o patologiche ( osteoporosi, osteolisi neoplastiche);
la sindrome di Tietze, tamefazione non suppurativa di alcune articolazioni condrocostali (soprattutto seconda e terza) ed eventualmente di quelle sterno-clavicolari di natura traumatica, reumatica o uricemica che si accentua con la palpazione;
i dolori dorsali da osteoporosi, osteomalacia, spondiloartrite (morbo di Poti), spondiloartrosi e tumore vertebrale, localizzabili con la pressione e la percussione sulle apofisi spinose delle vertebre interessate;
i dolori muscolari basitoracici da stress dei muscoli respiratori (bronchite acuta, pertosse, asma ) e quelli della malattia di Bornholm sostenuta da un virus Coxsaclcie.
Dolori viscerali.
Sono dotati di sensibilità dolorosa la trachea, i grossi bronchi, la pleura parietale, il pericardio, il miocardio, l’aorta e l’arteria polmonare.
Il dolore tracheo-bronchiale si manifesta con una sensazione di bruciore retrosternale nella tracheo-bronchite acuta. Nel cancro broncogeno del polmone il paziente può avvertire un dolore sordo e profondo dal lato della neoplasia; la acuzie del dolore in questi casi deve far pensare ad una invasione di strutture nervose della parete (sindrome di Pancoast).
Il dolore pleurico ha i seguenti caratteri:
è di tipo puntorio e può essere localizzato là dove sono apprezzabili gli sfregamenti pleurici ( dolore epicritico);
si accenaia con gli atti del respiro e con la tosse sì da portare ad una contrattura antalgica dei muscoli dell’emitorace colpito che si presenta immobile nella respirazione ( respiro obliquo );
come dolore riferito di tipo radicolare viene percepito:
• in sede sottomammaria, dove può essere dimostrata una ristretta area di iperalgesia ed iperestesia cutanea;
• in corrispondenza dei dermatomeri C4-C5 e T8-T11 quando la malattia interessa la pleura diaframmatica perché la parte centrale del diaframma è innervata dal nervo frenico che manda fibre della sensibilità alle radici C4-C5 e quella periferica dai nervi intercostali tributari delle radici T8-T11 (Fig. 2.15).
Il dolore cardiaco, di tipo radicolare, si manifesta nelle pericarditi e nelle miocarditi ma ha le sue massime espressioni nell’angina di petto e neH’infarto del miocardio.
Gli stimoli algogeni di provenienza cardiaca sono condotti ai neuromeri spinali C3-C4-T1-T2-T3-T4-T5:
attraverso i nervi simpatici;
attraverso i gangli toracici 1-5 e cervicali inferiore e medio della catena del gran simpatico;
— attraverso i corrispondenti rami comunicanti bianchi;
— dalle cellule del corno posteriore dei neuromeri interessati lo stimolo doloroso giunge per via spinotalamica al talamo;
possono evocarlo per sommazione centrale da altri organi. Ciò spiegherebbe come un dolore anginoso possa manifestarsi con una crisi dolorosa colecistica ; può accadere anche l’inverso che in una insufficienza coronarica si abbia per colecistopatia acuta un intenso dolore precordiale che non esprime ischemia del miocardio ma irradiazione centrale del dolore colecistico (pseudoangina colecistica).
dal talamo è trasmesso alla zona corrispondente della corteccia cerebrale la quale attribuisce ai dermatomeri omonimi la sensazione che in realtà è data dalla sofferenza dolorosa del cuore (Fig. 2.16).
Per questo motivo il dolore cardiaco oltre ad essere percepito nella regione precordiale si irradia alla spalla sinistra, alle parti mediali del braccio, deU’avambraccio e della mano sinistra e alla regione laterale del collo.
Ue\\'angina di petto il dolore inizia bmscamente dopo uno sforzo ( angina da sforzo), un pasto abbondante, una emozione; più raramente a riposo ( angina da decubito) e ha le caratteristiche di una violenta oppressione retrosternale (Fig. 2.17).
Il paziente si arresta pallido, talvolta madido di sudore freddo; il dolore è avvertito alle regioni toraciche superiorianteriori, alla spalla e al collo, alla faccia interna del braccio e dell'avambraccio fino alle ultime due dita della mano e posteriormente in corrispondenza della seconda, terza e quarta vertebra toracica.
Generalmente la irradiazione è polarizzata ai dermatomeri cervicali e toracici di sinistra, meno frequentemente a quelli di destra o bilateralmente.
Nel{'infarto del miocardio il dolore inizia bmscamente oppure si stabilizza dopo prodromi di tipo anginoso:
generalmente è intenso, persiste per molte ore e non è influenzato dai coronarodilatatori;
è riferito come una morsa o un peso retrosternale che mette l’ammalato in un violento stato di angoscia e di irrequietezza, talvolta di vero terrore (arigor animi)-,irradiazione ai dermatomeri cervicali e toracici è pressoché costante, generalmente polarizzata a sinistra, raramente a destra, spesso bilaterale.
Il dolore dell’infarto del miocardio è talvolta avvertito all’epigastrio e può indurre in gravi errori diagnostici, né mancano esempi di pazienti con infarto miocardico a sintomatologia addominale operati erroneam ente per addome acuto.
Nelle pericarditi acute il dolore è presente nel 60% dei casi e talvolta è così intenso da simulare il dolore dell’infarto miocardico; ma per lo più esso è avvertito come un senso di peso doloroso retrosternale senza irradiazioni particolari.
Nell’aneurisma dissecante dell’aorta il dolore assume intensità elevata. La sua insorgenza è brusca sì da raggiungere in pochi minuti un parossismo insopportabile con irradiazione alla base del collo e posteriormente alla regione interscapolare.
Nella embolia e nella trombosi dell’arteria polmonareo di uno dei suoi rami principali può essere avvertito un dolore acuto retrosternale.
Il dolore esofageo non è molto frequente né molto tipico: è avvertito in sede retrosternale durante la deglutizione ( disfagia dolorosa ). Lo si osserva più che altro nella ritenzione di corpi estranei e nelle esofagiti. Quando il dolore si manifesta al m omento del passaggio del bolo alimentare attraverso il faringe si parla di odinofagia.
Dolore addominale.
Dolore di origine peritoneale
Il dolore peritoneale presenta:
zone epicritiche al di sopra del viscere dolente;
una zona di elezione all’epigastrio.
Una epigastralgia che non abbia chiari rapporti con la assunzione dei cibi deve sempre indurre a ricercare una responsabilità algogena peritoneale.
Nell’appendicite acuta l’ammalato solo di rado e in ritardo denunzia spontaneamente il dolore alla fossa iliaca destra: segnala invece la epigastralgia, che contrasta con la obiettività del dolore provocato al punto di Me Burney.
L’intensità del dolore peritoneale è variabile:
la perforazione di un viscere cavo con versamento del suo contenuto nella cavità peritoneale dà un dolore violento “a colpo di pugnale” che si accompagna a un corteo sintomatologico vegetativo imponente (tachicardia, sudorazione fredda, vomito) e giunge rapidamente allo shock;
la peritonite quando si istituisce più lentamente, si esprime con un dolore meno intenso che si accompagna a nausea e a vomito: il paziente denunzia dapprima la epigastralgia riflessa, poi il dolore in sede epicritica. L’accurata palpazione perfezionerà la diagnosi;
la necrosi acuta del pancreas con spandimento nel cavo peritoneale di materiale necrotico ricco di enzimi triptici e lipolitici realizza le massime espressioni dolorose addominali.
Dolore di origine gastrica e intestinale
Nell 'ulcera peptica, dello stomaco il dolore epigastrico si manifesta da mezz’ora a due ore dopo i pasti. Non è certo se il dolore sia dovuto all’attrito meccanico dei cibi, aH’iperperistaltismo gastrico o alla azione chimica diretta dell’ipersecrezione acida.
Nell’ulcera duodenale il dolore epigastrico è avvertito prima del pasto e durante la notte (dolore da fame).
I dolori dell’ulcera peptica gastrica e duodenale hanno generalmente una variabilità stagionale: sono più marcati nel corso della primavera e dell’autunno.
Il dolore intestinale si manifesta a crisi, contemporaneamente a un più o meno evidente peristaltismo e tende a seguire la topografia della peristalsi.
Un dolore di origine intestinale può realizzarsi per condizioni le più varie: da una indigestione alla assunzione di un purgante, da una enterite acuta al morbo celiaco e alla malattia di Crohn, dalla colite ulcerativa alla dissenteria bacillare e alla amebiasi intestinale, da una ascaridosi o una teniasi a subocclusioni di origine infiammatoria, granulomatosa o più sovente neoplastica; nel colon irritabile ma anche nell’intossicazione da piom bo (colica saturnina'), nel botulismo, nell’iposurrenalismo (crisi solari), negli episodi emolitici con emoglobinuria e nella porfiria acuta intermittente.
Nella occlusione trombotica o embolica dell’arteria mesenterica, alla quale fa ben presto seguito un infarto intestinale, il dolore è atroce.
Nell’angina addominale (dyspbagia abdominalis intermittens) il dolore coinvolge tutto l’addome, pur essendo più marcato in sede periombelicale ed equivale al dolore della angina pectoris da sforzo; è dovuto ad una insufficienza delle arterie mesenteriche che si evidenzia durante la digestione, quando cioè è richiesto un maggiore afflusso di sangue al tubo digestivo.
Nelle dissenterie bacillare ed amebica, ma anche nella colite ulcerativa, è frequente il tenesmo, spiacevole sensazione ano-rettale che segue la emissione di feci e che è avvertita come un imperioso bisogno di defecare nuovamente.
Dolori ano-rettali durante la defecazione, seguiti o meno da tenesmo, sono comuni nelle proctiti, nelle emorroidi interne, nella ragade anale, nel cancro del retto.
Dolore di origine epato-biliare
Il dolore da distensione del fegato (fegato da stasi acuta) e della colecisti (idrope della colecisti) è tipicamente riferito all’ipocondrio destro e all’epigastrio, ma ha di sovente una irradiazione ai dermatomeri C4-C5 (cioè alla spalla destra) per la parziale innervazione frenica della capsula glissoniana.
La colica biliare esordisce bruscamente, talvolta dopo un abbondante pasto grasso e si manifesta con un violento dolore all’ipocondrio destro e alla metà destra dell’epigastrio che si irradia a cintura lungo la base dell’emitorace corrispondente alla regione sottoscapolare e alla spalla destra. Il dolore è quasi sempre accompagnato da nausea e vomito, talvolta da bradicardia. La più frequente causa di colica biliare è la litiasi delle vie biliari.
Nelle colecistopatie il dolore epigastrico esordisce dopo due-quattro ore dai pasti e viene attribuito allo svuotamento della vescichetta biliare conseguente all’arrivo del chimo nel duodeno.
Dolore di origine splenica
Il dolore da distensione acuta della milza è avvertito all’ipocondrio sinistro; si riscontra nelle splenomegalie congestizie ma soprattutto nell’infarto splenico. Dolore di origine renale

Nella colica renale il dolore è avvertito alla loggia renale corrispondente donde si irradia in avanti e in basso verso la regione inguinale, lo scroto o il grande labbro, e alla regione mediale superiore della coscia.

La colica renale si associa ad importanti sintomi vegetativi e urinari:
nausea, vomito e bradicardia per stimolazione vagale;
stranguria e disuria, qualche volta anuria.

Le cause di una colica renale hanno un comune denominatore: l’improvviso ostacolo al deflusso dell’urina dalla pelvi o dall’uretere. Questa condizione può essere realizzata da un calcolo come da un coagulo di sangue o da un inginocchiamento dell’uretere.

Dolore di origine genitale

I dolori del travaglio di parto sono un esempio paradigmatico di dolore addominale per contrazione di un viscere cavo: essi insorgono in stretto parallelismo con le contrazioni uterine e cessano con il cessare di queste.

Di fronte ad un dolore profondo percepito in corrispondenza dell'ipogastrio o delle fosse iliache che si irradia ai dermatomeri L1, dovrà essere sospettata una origine genitale del dolore e dovranno essere messe in opera le opportune indagini volte ad obbiettivarne la sede di insorgenza (esplorazione vaginale o rettale).

Il coito doloroso può essere dovuto a condizioni meccaniche o a flogosi della vulva, della vagina e degli annessi.

Il priapismo doloroso da trombosi dei corpi cavernosi (che si può osservare nelle leucemie) è una irriducibile erezione spontanea dolorosa.

L'eiaculazione dolorosa attesta un processo flogistico delle vescichette seminali (vescicolite) sequela di prostatiti (per lo più gonococciche) o di proctiti. Il dolore è percepito in corrispondenza del perineo.

La cefalea o mal di testa è un disturbo doloroso che interessa il capo, la faccia ed il collo, e riconosce differenti cause. Si suddividono in primarie e secondarie.

Cefalee primarie. Fanno parte di questo gruppo l’emicrania, la cefalea tensiva o muscolotensiva, la cefalea a grappolo.

Emicrania

Interessa il 10-15% della popolazione, prevalentemente le donne, ed ha la massima incidenza tra i 35 e i 45 anni. Colpisce nella grande maggioranza dei casi soltanto metà della testa; il dolore ha un andamento pulsante ed è molto intenso tale da impedire la prosecuzione delle normali attività quotidiane. La luce ed i suoni accentuano il dolore per cui l’ammalato spesso durante l’attacco si distende sul letto al buio nella propria camera. Nel 10% dei casi l’attacco è preceduto dalla cosiddetta aura che consiste nel vedere punti luminosi, nell’avvertire una riduzione del campo visivo o addirittura parestesie alle mani. Durante la crisi si può avere vertigini, debolezza muscolare, nausea e vomito.

Sono conosciuti molti fattori scatenanti: alimenti come cioccolato, formaggi, glutammato di sodio; alcol e fumo; eccesso di caffeina oppure astinenza dalla caffeina; mestruazioni; aumento della pressione arteriosa; contraccettivi orali; stress emotivi, ansia e depressione; stress fisici e stimoli esterni (cambiamenti climatici, forti odori o rumori).

La malattia, che inizialmente veniva interpretata come conseguenza di fenomeni di costrizione e dilatazione vascolare cerebrale, ad oggi riconosce le principali basi neurofisiologiche in neurotrasmettitori come la serotonina e proteine della membrana neuronale.

Cefalea muscolotensiva

Si presenta con un dolore che interessa tutta la testa ed ha un andamento continuo: spesso il paziente avverte una sensazione di compressione cranica; solitamente comunque non interrompe le usuali attività quotidiane. Se ne conosce una forma episodica ed una forma cronica: quest’ultima quando si ha cefalea per più di 15 giorni al mese e per più di 6 mesi.

Fattori scatenanti sono stress, ansia, postura scorretta del capo e del collo, cattiva occlusione dentaria.

Il dolore di questo tipo di cefalea nasce da fenomeni di contrazione dei muscoli del capo (pericraniali) e del collo.

Cefalea a grappolo è caratterizzata da un dolore molto intenso, capace di svegliare nella notte il paziente: si localizza nella zona della fronte e dell’orbita e sempre nello stesso lato (differentemente dall’emicrania che può variare). Dura non più di tre ore. La definizione “a grappolo” deriva dal fatto che gli attacchi si raggruppano nel tempo, ad esempio una-due volte al giorno, per un mese di seguito ma solo due volte all’anno, e sempre nello stesso periodo.

Sotto il profilo fisiopatologico sono state indicate le stesse cause dell'emicrania, in particolare alterazioni nella produzione ed eliminazione della serotonina. Altre ipotesi, basate su anomalie cronobiologiche, orientano verso anormalità dell’asse ipotalamo-ipofisi.

Cefalee secondarie. Di origine pericranica

Sono riconducibili a stimolazione algogena di strutture localizzate all’esterno del cranio.

Cefalee rinogene

Una sinusite acuta (frontale, mascellare, sfenoidale o etmoidale) attraverso il meccanismo dell’idrope dei seni si accompagna a cefalea dovuta alla irradiazione dell intenso dolore locale. Nella sinusite cronica il paziente perde la capacità di localizzare spontaneamente il dolore. Per le sinusiti frontali e mascellari, il dolore si accentua con la pressione sui seni corrispondenti; per i seni sfenoidale ed etmoidale solo con una indagine radiografica si potrà formulare una diagnosi.

Cefalee oculari

L’attacco di glaucoma realizza una violenta crisi di mal di capo; sarà orientativo l’aumento di tensione dei bulbi oculari.

I vizi di refrazione (miopia, ipermetropia, astigmatismo), attraverso lo squilibrio funzionale dei muscoli oculari, condizionano dolore al capo; questo si aggrava nella lettura o nel lavoro di cucito.

Cefalea si può realizzare anche per malattie infiammatorie dell’occhio: cheratite erpetica, iridocicliti e altre.

Cefalee nevralgiche

La più nota ed importante è quella dovuta a nevralgia trigeminale idiopatica o postumo di herpes zoster. In questo ambito sono note anche le cefalee di origine dentaria, faringea (tumori del faringe o della base della lingua) e auricolare (foruncolosi del condotto uditivo esterno, otite media).

Cefalee di origine articolare

Nella sindrome di Costen la cefalea, localizzata alla regione fronto-temporale, è dovuta a disfunzione della articolazione temporo-mandibolare dello stesso lato.

Nelle artropatie cervicali è abbastanza comune la presenza di una cefalea occipito-temporale irradiata al vertice (dermatomeri C1-C2) che talvolta concreta il quadro della nevralgia sottoccipitale.

Di origine cranica

Queste cefalee, riconoscono una patogenesi vascolare o flogistico-durale.

La iperostosi frontale interna di Morgagni-Morel non ha origine flogistica; si manifesta in donne obese e ipertese con cefalea frontale, virilismo, amenorrea o irregolarità mestruali; l’esame radiografico del cranio dà un ottimo orientamento alla diagnosi.

Anche nel morbo di Paget, nel mieloma e nelle metastasi neoplastiche al cranio si può realizzare una cefalea.

La cefalea post-traumatica insorge in seguito a traumi cranici contusivi e può persistere a lungo.

Cefalee di origine vascolare

La cefalea di Horton della arterite a cellule giganti ha localizzazione temporale. Le arterie temporali si presentano rigide, dolenti e non pulsanti e all’esame bioptico appaiono stenotiche per una infiltrazione delle loro pareti con linfociti, plasmacellule e cellule giganti.

Si può associare ad altre arteriti analoghe (particolarmente pericolosa la localizzazione ai vasi retinici che porta alla cecità) in un quadro generale detto polimialgia reumatica di Horton con dolori alle radici degli arti, malessere, febbricola, deperimento, anemia ipocromica, elevata velocità di sedimentazione dei globuli rossi.

dolore viene attribuita alla trazione sui vasi per un brusco squilibrio tensivo intracranico.

Cefalea da malattie cerebrovascolari

Nella ipertensione arteriosa la cefalea è frequente: per lo più occipitale, presenta un carattere pulsante, si intensifica con l’aumentare dei valori pressori; nel feocromocitoma è tipico l’aggravamento durante le crisi ipertensive, e così in tutte le ipertensioni arteriose dopo la istituzione della encefalopatia ipertensiva che è sostanziata da un edema cerebrale.

Nelle emorragie leptomeningee il mal di testa è insopportabile, si aggrava con la tosse e con qualsiasi sforzo (defecazione) e si associa ai segni di irritazione meningea.

La emorragia cerebrale esordisce generalmente con intensa cefalea che precede di poco l’insorgenza del deficit neurologico e l’istituzione dello stato comatoso.

Cefalee da cause generali

In soggetti predisposti è sufficiente una tossicosi alimentare, una malattia febbrile di origine batterica (ileotifo) o virale (polmonite atipica primaria), uno stato anemico-discrasico, una intossicazione endogena (nefrite cronica, uremia) per scatenare un forte mal di testa.

Di origine endocranica

Cefalea da ipertensione endocranica

Nella ipertensione endocranica il dolore è continuo e si esacerba con la tosse e con gli sforzi; anche lo sforzo della defecazione aggrava la cefalea sicché in questi pazienti la stipsi è fenomeno comune.

Al dolore si associano la bradicardia, il vomito, l’ottundimento della psiche, la papilla da stasi e talvolta alcuni segni radiologici caratteristici a carico delle ossa del cranio (impronte digitate').

Dovranno essere considerati:
le meningiti, gli ascessi e i tumori cerebrali che possono dare più o meno manifesti segni a focolaio, ma che potranno anche decorrere clinicamente muti;
gli ematomi extradurali con il classico intervallo lucido rispetto all’evento traumatico determinante e i segni progressivamente ingravescenti di compressione corticale;
l’idrocefalo interno che potrà dare mostruose deformazioni del cranio (cranio idrocefalico) e che sarà accompagnato da significative modificazioni della pressione del liquor cefalo-rachidiano.

Cefalea da ipotensione endocranica

Esiste anche una cefalea da ipotensione endocranica (cefalea post-rachicentesi) nella quale la responsabilità del L’uomo appartiene agli omeotermi e presenta in condizioni normali una temperatura corporea che oscilla attorno ai 36,4-36,8°C.

La temperatura corporea è regolata dall’attività di particolari centri ipotalamici (centro termolitico nell’ipotalamo anteriore, centro termogenetico nell’ipotalamo posteriore e laterale) stimolati da impulsi provenienti dalle terminazioni termiche della cute e dalle variazioni della temperatura del sangue. In particolare nell’ipotalamo anteriore, la termogenesi dipende dalla attività metabolica cellulare.

I centri termoregolatori coordinano una serie di risposte dirette a mantenere la omeotermia:
— in seguito ad una variazione ipertermica si rilevano: vasodilatazione cutanea e sudorazione, tachipnea e tachicardia, volte a favorire la dispersione di calore;
— in seguito ad una variazione ipotermica si rilevano: vasocostrizione cutanea, aumento dei processi metabolici (per via adrenalinica e tiroidea), intensa attività muscolare involontaria (brivido, tremore, orripilazione).

Termometria. La temperatura corporea viene misurata con il termometro clinico, sono impiegati dei termometri a massima a colonna di mercurio graduati in gradi centigradi Celsius oppure dei termometri elettronici che rilevano la temperatura corporea dopo pochi secondi dall’applicazione di uno specifico sensore che viene introdotto nella cavità auricolare.

In condizioni fisiologiche la temperatura ascellare e la temperatura inguinale oscillano fra i 36,4 e i 36,8°C.
La temperatura rettale e la temperatura orale presentano, rispetto alle precedenti, un aumento di 0,3-0,5°C.
Le variazioni fisiologiche della temperatura sono in rapporto al ritmo del sonno e della veglia (ritmo nictemerale) con escursioni massime nelle ore pomeridiane e minime nel primo mattino.
Si parla di febbre quando la termometria ascellare denunzia valori superiori a 37°C; se tali valori superano i 39,5°C si parla di iperpiressia.

Febbre. La febbre può essere dovuta a:
deficienza dei meccanismi periferici impegnati nella termo-regolazione (dispersione del calore e sudorazione).
Il colpo di calore è dovuto a:
una difficile dispersione di calore in chi pesantemente vestito lavora in ambienti surriscaldati (militari durante le marce estive) oppure:
un ostacolo alla sudorazione nei lavoratori operanti in ambienti caldo-umidi (minatori, fuochisti, addetti ai locali di macchina delle navi).

L’aplasia congenita delle ghiandole sudoripare, in malattie sistemiche degli organi ectodermici di rara osservazione, porta nei mesi estivi ad anormali incrementi della temperatura corporea per la difettosa termoregolazione; è caratteristica l’intensa tachipnea volta a disperdere calore per via respiratoria;
eccessiva produzione di calore per contratture muscolari. Il tetano determina aumento della temperatura corporea per la contrattura generalizzata dei muscoli scheletrici: sono caratteristici gli aumenti post-mortali della temperatura;
diretto impegno dei centri ipotalamici: nei traumi cranici, nelle emorragie cerebrali con inondazione ventricolare, nelle encefaliti, qualche volta dopo una rachicentesi, può esservi ipertermia per diretta sollecitazione meccanica o flogistica dei centri termoregolatori;
stimolazione chimica dei centri termoregolatori ad opera di sostanze piretogene di origine esogena (per lo più microbica) oppure endogena; questa è la più comune base patogenetica della febbre: mentre i pirogeni esogeni che si ancorano ai leucociti e alle piastrine scompaiono ben presto, viene prodotto un pirogeno endogeno di origine leucocitaria attivo a concentrazioni dell’ordine dei nanogrammi. Sono state identificate nella regione preottica dell’ipotalamo zone particolarmente sensibili a questo pirogeno che determina liberazione locale di mediatori chimici di cui il più importante sembra essere una prostaglandina.
Esordio della febbre
La febbre può insorgere in maniera subdola o in maniera brusca e drammatica.
Nel primo caso il paziente riferisce di un progressivo senso di calore.
Nel secondo caso la febbre potrà essere preceduta da brivido che attesta l’entrata in azione di una intensa attività muscolare con inerente acceleramento dei processi metabolici: l’ammalato avverte senso di freddo, non soppresso dall’aggravamento delle coperte e dalla applicazione di borse calde; è percorso da brividi e scosso da un tremore muscolare per cui batte i denti, parla con difficoltà e trema; la cute è pallida con segni di orripilazione (pelle d’oca) per la contrazione dei muscoli pilomotori.
Dopo 10-30 minuti la sensazione di freddo si attenua, compare un intenso calore, la cute diventa rosea, poi rossa (in modo particolare al volto), calda al termotatto, e si istituisce una intensa sudorazione. La frequenza del polso e del respiro accelerano in maniera proporzionale alla temperatura e la febbre raggiunge il fastigio (cioè il suo grado massimo) che può conservare per un periodo più o meno lungo di tempo.
Curva termica
Le febbri continue la temperatura si mantiene elevata con oscillazioni che nell’arco delle 24 ore non sono superiori ad 1°C.
Nelle febbri remittenti la temperatura oscilla nelle 24 ore di oltre 1°C senza mai discendere a valori normali.
Nelle febbri intermittenti la temperatura oscilla ampiamente nelle 24 ore sì da riportarsi a valori normali: sono caratteristiche delle setticemie e dei processi suppurativi.
Nell’ambito di questi tipi fondamentali si possono riconoscere sottotipi di grande interesse diagnostico:
la febbre ricorrente: è caratterizzata da periodi di febbre continua della durata di tre-quattro giorni a rapido esordio e a rapida scomparsa che si alternano a intervalli di apiressia, anche questi della durata di tre-quattro giorni: è tipica della spirochetosi di Obermeier o febbre ricorrente;
le febbri intermittenti biquotidiane: sono caratterizzate da due accessi febbrili e due cadute della temperatura per crisi nelle 24 ore; si riscontrano nelle sepsi gonococciche e nella leishmaniosi viscerale;
la febbre intermittente di tipo terzanario, è caratterizzata da accessi febbrili a giorni alterni; si osserva nella malaria da Plasmodium vivax;
la febbre intermittente di tipo quartanario, è caratterizzata da accessi febbrili separati da due giorni di apiressia; si osserva nella malaria da Plasmodium malariae. Lo sviluppo di due generazioni di plasmodi può condizionare la trasformazione di una febbre intermittente di tipo terzanario in una febbre intermittente quotidiana (terzana doppia) e la trasformazione di una febbre intermittente di tipo quartanario in una quartana doppia (caratterizzata da due crisi febbrili separate da due giorni di apiressia);
la febbre intermittente di tipo quintanario, è caratterizzata da accessi febbrili separati da tre giorni di apiressia; si osserva nella febbre volinica da rickettsie;
la febbre intermittente erratica, insorge in maniera imprevedibile in pieno benessere e dura 24 ore o poco più; si osserva in portatori di foci settici bronchiali e nelle cistopieliti croniche;
la febbre ondulante è caratterizzata da fasi di progressivo incremento e di progressivo decremento della temperatura della durata di una o più settimane: i periodi febbrili sono separati da fasi di apiressia. Questo tipo di febbre si riscontra con una certa frequenza nella brucellosi e nel morbo di Flodgkin.
In alcune condizioni cliniche la febbre ha particolari caratteristiche:
nelle leptospirosi la febbre, continua all’inizio, scompare con la comparsa dell’ittero per riprendere cinque o sei giorni dopo;
nel morbillo scompare con la comparsa dell’esantema e così nel vaiolo, ma in questo riprende nella fase di pustolazione;
nella scarlattina si intensifica con la comparsa dell’esantema;
nelle malattie virali può presentare un andamento difasico in rapporto ai cicli di sviluppo intracellulare del virus e alle fasi viremiche (esordio febbrile-defeivescenza-ripresa febbrile).
Risoluzione della febbre
La risoluzione della febbre può avvenire:
-per crisi cioè per brusca caduta della temperatura: è quanto oggi accade frequentemente grazie ai potenti farmaci impiegati che bloccano rapidamente lo sviluppo delle popolazioni microbiche;
—per lisi cioè per lenta e progressiva diminuzione.
Sintomi di accompagnamento
Il brivido è già stato ricordato in precedenza: esso è in rapporto alla rapidità di sviluppo del processo determinante la iperpiressia; sarà particolarmente spiccato nelle sepsi, nei processi suppurativi, nella polmonite, nella malaria e nelle emolisi acute oppure dopo la iniezione endovenosa di una sostanza piretogena (vaccino).
La sudorazione è generalmente proporzionale alla febbre e costituisce il principale meccanismo di dispersione del calore.
Vi sono febbri particolarmente sudorali come quella della brucellosi, della tubercolosi florida (febbre etica) e delle setticemie, e febbri scarsamente sudorali come quella dell’ileotifo.
La tachicardia accompagna sempre la febbre e in tesi generale l’aumento della frequenza del polso ammonta a 10 pulsazioni per ogni grado centigrado di temperatura.
Vi sono però condizioni morbose nelle quali questa regola non è rispettata e il polso presenta una certa dissociazione rispetto alla temperatura:
nell’ileotifo e nell’influenza è frequente riscontrare incrementi della frequenza cardiaca molto modesti se paragonati alla iperpiressia;
— in altre condizioni accade il contrario; nelle sepsi puerperali e nelle flebiti l’acceleramento del polso è molto precoce rispetto al fastigio della temperatura e nettamente superiore a quanto comporterebbe la regola sovraesposta;
nelle miocarditi il diretto interessamento del muscolo cardiaco condizionerà una sproporzione fra polso e temperatura a vantaggio del primo.
Il delirio è presente soprattutto nelle iperpiressie dei bambini e degli alcolisti ma anche nelle meningiti e nelle encefaliti per ovvi motivi.
Febbricola
La febbricola è una febbre intermittente che non supera i 37,5-37,8°C e si protrae per settimane, mesi e talvolta per anni.
Il rialzo febbrile, che si verifica per lo più nel tardo pomeriggio (febbricola serotina), si accompagna ad astenia e a un modesto senso di calore.
La febbricola può essere conseguenza di:
— lesioni tubercolari del polmone o delle sierose o di lesioni obsolete di qualche linfonodo mediastinico, degli annessi o delle linfoghiandole mesenteriche; la adenomesenterite è frequente causa di febbricola e decorre con cefalea e dolori addominali che simulano talvolta l’appendicite;
-focolai settici tonsillari, sinusitici, appendicolari, colecistitici: può scomparire dopo il trattamento chirurgico della malattia che la determina; qualche volta inizia dopo un paito e può essere dovuta ad un focus annessiale o endometritico. condizioni neoplastiche occulte o conclamate: cancro del polmone, linfomi, leucemie.

In alcune occasioni una febbricola può essere ricondotta a un ipertiroidismo oppure può essere psicogena.

Ipotermia.
Per ipotermia si intende un abbassamento della temperatura corporea al di sotto dei valori normali.
L'assideramento realizza una grave ipotermia.
Chi si espone scarsamente protetto a temperature estremamente basse (senzatetto, alpinisti) dapprima reagisce al freddo con tutti i mezzi termoregolatori a disposizione per compensare e ridurre la dispersione di calore (vasocostrizione, brivido, tremore, aumento dei processi metabolici per incremento della secrezione di adrenalina e di tiroxina); ma se il rigore dell’ambiente è eccessivo questi mezzi non sono sufficienti, l’organismo tende progressivamente a raffreddarsi e la temperatura corporea cade fino a 20-25°C mentre il polso rallenta, la coscienza si annebbia, il paziente entra in coma e muore dopo poco tempo.
L'algidismo, che fa parte del quadro clinico del collasso cardiocircolatorio, è una ipotermia di origine endogena nel corso della quale le temperature raggiunte non sono comunque dell’ordine di grandezza delle precedenti: il paziente si presenta pallido, freddo, madido di sudore; l’abbassamento della temperatura è particolarmente spiccato alle estremità.

Le insufficienze tiroidea (mixedema), surrenale (morbo di Addison) o ipofisaria (morbo di Simmonds) determinano ipotermia per rallentamento dei processi metabolici e quindi per diminuita produzione endogena di calore.

Variazioni distrettuali della temperatura.
Le variazioni distrettuali della temperatura cutanea possono essere bene apprezzate al termotatto nei confronti con la zona simmetrica dell’altra metà del corpo oppure con l’ausilio di termometri termoelettrici sensibili e precisi che consentono rapide determinazioni della temperatura cutanea.

Ipotermie distrettuali
La occlusione embolica o trombotica dell’arteria di un arto determina un raffreddamento del territorio corrispondente.
Analogamente i territori tributari di un tronco venoso trombizzato si presentano freddi al termotatto perché il rallentamento del circolo induce una maggiore dispersione del calore.
La ipotermia delle mani e dei piedi è del tutto caratteristica nelle crisi acroasfittiche del morbo di Raynaud e nell'acrocianosi rispettivamente per il difettoso afflusso arterioso e per il difettoso scarico venoso.

Ipertermie distrettuali
Sono generalmente dovute a un iperafflusso di sangue arterioso nei tessuti superficiali o in distretti contigui.
Una ipertermia è quasi sempre bene apprezzabile alla regione anteriore del collo in un adenoma tossico della ghiandola tiroide o in un gozzo basedowiano, oppure al di sopra di una tibia pagetica; in questi casi l’esaltata circolazione arteriosa giustifica la maggiore dispersione di calore.
Altre volte una ipertermia distrettuale non è che il calar di un processo infiammatorio dermo-epidermico (erisipela) o di tessuti contigui ai tegumenti (una sinusite ad esempio).
Una ipertermia distrettuale può essere apprezzata con l'esplorazione rettale in processi infiammatori del piccolo bacino: in tal caso la termometria rettale dà valori enormemente superiori rispetto alla termometria inguinale o ascellare.
Le vampe su base circolatoria (menopausa, carcinoidi intestinali secernenti 5-idrossitriptamina) sono ipertermie parossistiche localizzate al volto ed al collo.

Termografia.
La termografia è la registrazione del calore emesso dalla cute per irradiazione.
La termografia a infrarossi è un metodo di misura senza contatto che impiega raggi infrarossi sensibili a differenze di temperatura dell’ordine di 0,1°C.
L’apparecchio trasforma l’energia irradiata dalla cute nella banda degli infrarossi dello spettro elettromagnetico in un segnale video elettronico: i livelli di energia sono rappresentati da variazioni di colore.
La tecnica attualmente più in uso è quella basata su HPIR (High Precision Infrared Camera System) che utilizza una matrice di microbolometri, sensori in grado di misurare piccole quantità di energia raggiante.
Possono essere utilizzati anche rivelatori all’indio antimoniato che sfruttano l’effetto fotovoltaico e, più recentemente, sistemi termografici QWIP (Quantum Well Infrared Detector).
Le immagini risultanti si disegnano come aree isotermiche individualizzabili con differenti colori su fondo nero: a ogni colore corrisponde una ben definita temperatura che potrà essere confrontata con una scala impressa sul termogramma.
La temperatura di irraggiamento è subordinata al flusso di calore proveniente dai tessuti sottostanti alla zona esplorata e questo è proporzionale alla entità e alla velocità della circolazione del sangue:
una occlusione arteriosa comporterà la comparsa di aree fredde;
un processo infiammatorio, displastico o neoplastico condizionerà un aumento della portata circolatoria locale con presenza di aree calde.
Le maggiori indicazioni della termografia riguardano:
i difetti del circolo arterioso (soprattutto agli arti);
gli spasmi arteriolari delle estremità (e l’effetto di farmaci vasodilatatori nel morbo di Raynaud);
alcuni processi infiammatori (sinusiti, artriti);
le localizzazioni pagetiche e il morbo di Sudeck;
le neoplasie superficiali.
La termografia può essere utilizzata nella diagnostica precoce del cancro del seno e nelle ustioni per precisare le aree di ridotta circolazione.

L’esame della facies è in grado di offrire informazioni essenziali sulla presenza di processi patologici locali e sistemici, oltre che fornire utili indicazioni sulla razza, sulla costituzione individuale ed anche su aspetti caratteriali.
La facies composita è quella di una persona in perfetto equilibrio fisico e mentale: il volto ha la conformazione propria alla razza, al sesso, all’età, al patrimonio costituzionale ereditario e non denunzia alterazioni espressive che non siano proporzionate alla realtà.

Modificazioni della facies per alterazioni scheletriche
La facies acondroplasica è caratterizzata dalla sproporzione fra il capo ed il volto: la fronte è sporgente e convessa, la radice del naso infossata per cui questo appare corto e tozzo con coane dirette in avanti anziché in basso.
La facies acromegalica è dovuta all’anormale accrescimento delle ossa facciali correlato alla ipersecrezione di ormone somatotropo: eccessivo sviluppo della mandibola e del massiccio facciale con conseguente diradamento dei denti, sporgenza delle bozze sopraciliari, naso grosso e tozzo e labbra tumide.
La facies leonina si realizza quando il morbo di Paget interessa estesamente la volta cranica che si ingrandisce in misura sproporzionata rispetto alle ossa facciali che assumono un profilo triangolare.
In rare occasioni la malattia pagetica interessa altri segmenti scheletrici del massiccio facciale: la localizzazione alla mandibola può conferire al paziente un aspetto similacromegalico.
La facies adenoidea è caratterizzata dalla ristrettezza delle coane nasali e dalla sporgenza del labbro superiore e dei denti incisivi superiori su di una bocca perennemente socchiusa che conferiscono al soggetto una espressione scarsamente intelligente.
Nell’adenoideo la respirazione viene effettuata attraverso la bocca anziché per via nasale: ciò determina col tempo una scarsa dilatazione delle coane nasali e una deformazione caratteristica del palato (palato ogivale) e dell'arcata dentaria superiore che sporge anteriormente (labbro a tapiro').
La facies eredoluetica è dovuta ad alterazioni delle ossa nasali che determinano una fronte sporgente e convessa (fronte olimpica) e un abbattimento della radice del naso (naso a sella).
Nel rachitismo e nella disostosi cleidocranica si realizza una certa prevalenza del cranio sulla faccia per un ritardo di saldatura delle suture del cranio.
La facies grottesca del gargoylismo trova elementi importanti nell’alterato sviluppo delle ossa facciali e nell’eccessiva distanza dei bulbi oculari fra di loro (ipertelorismo).
La facies orientaloide di certe emopatie costituzionali (anemie mediterranee, ittero emolitico costituzionale) con esagerato sviluppo verticale della parte anteriore del cranio (turricefalia), curvatura della fronte, infossamento della radice del naso, zigomi sporgenti, occhio a mandorla, ipertelorismo, è dovuta ad anomalie di sviluppo delle ossa del cranio e del volto in rapporto alla esuberante proliferazione del midollo osseo.

Modificazioni della facies per alterazione dei tessuti superficiali
La facies ippocratica è dovuta a gradi estremi di disidratazione, quali possono aversi nelle peritoniti; è caratterizzata da occhi cerchiati ed incavati, labbra aride, naso affilato, mento e pomelli sporgenti, lineamenti del volto contratti.
La facies nefritica è realizzata dalla imbibizione edematosa del volto, particolarmente manifesta in sede palpebrale e sottopalpebrale, cioè là dove più lasso è il tessuto cellulare sottocutaneo e dove pertanto più facilmente si può accumulare il liquido di edema.
La facies mixedematosa è caratterizzata da una tumefazione del volto che porta all’infossamento dei bulbi oculari entro palpebre ispessite, da un aspetto tozzo del naso e tumido delle labbra dalle quali assai spesso protmde una grossa lingua.
La infiltrazione mixedematosa del tessuto sottocutaneo non ne è il solo elemento determinante; vi contribuiscono la riduzione della mimica facciale e del linguaggio, il torpore o le gravi alterazioni psichiche, i capelli aridi e radi, la secchezza della cute.
La facies lunaris del morbo di Cushing è legata alla imbibizione dei tessuti sottocutanei del volto e a un certo grado di adiposità distrettuale.
Caratteristico il colorito rosso-cianotico dovuto alla poliglobulia: il volto è rotondeggiante (come una luna piena) con rima labiale ristretta (bocca di pesce).
La facies sclerodermica è caratterizzata dal volto levigato, amimico, senza rughe.
Nelle fasi più avanzate di malattia ciò porta un notevole impedimento ai movimenti di apertura della bocca.
Il rinofima, con la grossolana nodulazione del naso, determina una facies caratteristica.

Modificazioni della facies per alterazioni del colorito del volto
Ricordiamo:
la facies poliglobulica rosso-vinosa della malattia di Vaquez e delle poliglobulie secondarie;
h. facies vultuosa del morbillo, rosso-accesa per la congestione delle congiuntive e per il fitto esantema al volto;
la facies mitralica della stenosi della valvola mitrale, caratterizzata da cianosi distrettuale ai pomelli, al naso, alle labbra e al mento che contrasta con il pallore dell’ambito circostante e conferisce una curiosa maschera al paziente.

Modificazioni della facies per alterazioni muscolari
La facies parkinsoniana è dovuta alla alterazione dei centri extrapiramidali regolatori della sfera emotiva: l’immobilità dei lineamenti è la sua caratteristica fondamentale; essa realizza la fissazione di espressioni stereotipate variabili, generalmente di stupore o di paura, non adeguate ai sentimenti e alle parole.
La facies amimica delle miopatie e della paralisi labio-glosso-faringea è caratterizzata da assottigliamento delle labbra e levigatezza del volto inerenti ai processi atrofici che hanno colpito i muscoli mimici facciali.
La facies miastenica della miastenia pseudoparalitica trova gli elementi caratteristici nella ptosi palpebrale che costringe l’ammalato a inclinare la testa all’indietro per vedere quanto lo circonda, e nella divergenza dei bulbi oculari che gli conferiscono un aspetto sonnolento.
La facies oftalmoplegica della oftalmoplegia totale si caratterizza per la ptosi palpebrale e il corrugamento della fronte volto a ovviarne le conseguenze.
Nella facies tetanica l’elemento caratteristico è la persistente contrattura dei muscoli mimici facciali che porta al riso sardonico: la rima labiale è stirata trasversalmente come pure le rime palpebrali, così da simulare l’espressione di chi ride sardonicamente.

Modificazioni della facies per alterazioni oculari
La facies basedowica del morbo di Flajani-Basedow, è stata definita come la “cristallizzazione della mimica del terrore”; la sporgenza dei globi oculari (esoftalmo) con retrazione della palpebra superiore (occhi sbarrati), la inquietudine che traspare dal volto, la estrema mobilità della mimica facciale, giustificano questa definizione.

Il collo ha una conformazione sostanzialmente cilindrica, delimitata anteriormente dalla cartilagine tiroidea, lateralmente dai muscoli sternocleidomastoidei e posteriormente dai muscoli trapezi.
Si riconoscono sinteticamente le seguenti regioni: la regione mediana, suddivisa in sopraioidea e laringotracheale; le regioni laterali, suddivise in sottomascellare, carotidea e sopraclaveare; la regione posteriore o nucale, delimitata dalle mastoidi, dalla protuberanza occipitale esterna e dall’apofisi spinosa della VII vertebra cervicale.
L’ispezione della regione del collo non permette di rilevare, in condizioni fisiologiche, specifiche salienze.
Potremo rilevare comunque un collo esile e lungo nel longilineo e corto e tozzo nel brachtipo: un collo di Madelung per accumulo adiposo in sede nucale e laterale; una sindrome di Klippel-Feil per riduzione numerica delle vertebre caivicali.
Sempre con l’ispezione è possibile osseivare difetti di postura e di movimenti per il torcicollo congenito o acquisito.
Peraltro determinate condizioni patologiche della tiroide, per quanto riguarda la regione anteriore, oppure delle stazioni ghiandolari, soprattutto per le regioni laterali e posteriori, possono portare a modificazioni, talora anche grossolane, della sua conformazione.
Ad esempio un gozzo multinodulare oppure una tiroidite acuta (ed in questo caso è possibile apprezzare anche un arrossamento della cute della zona sovrastante la ghiandola quale espressione del processo flogistico in atto) sono in grado di provocare un aumento di volume della regione anteriore del collo che potrà essere simmetrico o asimmetrico a seconda che l’aumento di volume della tiroide coinvolga il lobo destro, quello sinistro oppure entrambi.
Una linfoadenopatia per mononucleosi infettiva oppure secondaria a processi infettivi del cavo orale (tonsillite), oppure per linfomi può provocare aumento di volume delle regioni laterali del collo. Il decubito obbligato è quello che l’ammalato deve necessariamente mantenere pena uno stato di grave sofferenza.

Il decubito supino obbligato si osserva:
*   per situazioni dolorose vertebrali (fratture del rachide, spondiliti acute o croniche, ernia discale) nelle quali i più piccoli spostamenti scatenano un vivo dolore;
*   per processi infiammatori acuti peritoneali nei quali la pressione sulla parete addominale è intensamente dolorosa.

Per decubito si intende la posizione che l’ammalato assume nel letto.

Il decubito indifferente è quello di una persona normale che nel letto assume liberamente qualsiasi posizione variandola secondo le esigenze e la volontà.

Il decubito preferito è quello che il malato spontaneamente preferisce riconoscendo di trarne notevole sollievo, spesso con l’attenuazione di un dolore (decubito antalgico).

Il decubito prono preferito si può avere in coliche addominali di natura spastica nelle quali la pressione dell’addome sul letto attenua il dolore.

Il decubito laterale preferito si può osservare in alcune malattie dell’apparato respiratorio:
*   nella pleurite acuta fibrinosa il paziente decombe sul lato sano in quanto la pressione sull’emitorace colpito con l’awicinam ento dei foglietti pleurici aggrava il dolore;
*   nella pleurite essudativa e nei grandi idrotoraci il malato decombe sul lato del versamento in quanto questa posizione favorisce le escursioni respiratorie dell’emitorace indenne;
*   in portatori di caverne o ascessi polmonari comunicanti con un bronco il decubito laterale consente di impedire un continuo deflusso del materiale contenuto in queste cavità che determinerebbe fastidiosi accessi di tosse e di soffocazione.

Il decubito ortopnoico, particolarmente frequente nello scompenso congestizio di tipo sinistro, è inteso a sollevare l’ammalato dalla dispnea; il paziente sta seduto nel letto, con le gambe penzoloni e si appoggia fermamente alla sponda con le braccia estese per rendere più facili le escursioni respiratorie del torace e del diaframma e fornire un solido appoggio alla trazione dei muscoli ausiliari della respirazione (scaleni, pettorali e sterno-cleidomastoidei). In altre occasioni si mette seduto su una sedia onde favorire al massimo le escursioni respiratorie.

La posizione di Blechmann (paziente assiso con ginocchia flesse e tronco fortemente piegato in avanti) e la posizione genupettorale (posizione di preghiera maomettana), che tendono a far raccogliere anteriormente il liquido contenuto nel pericardio e a rendere meno difficile lo svuotamento delle vene cave nell’atrio destro, vengono assunte da pazienti con grande versamento pericardico.

L'accovacciamento (squatting) si osserva in alcune cardiopatie congenite cianogene e particolarmente nella tetralogia di Fallot: l’ammalato sta accovacciato a gambe divaricate con il tronco flesso sulle ginocchia; è provato che questo atteggiamento consente la massima saturazione possibile in O2 del sangue.

Può darsi che la posizione obbligata sia dovuta alla contrattura di determinati gruppi muscolari.

La posizione a cane di fucile delle sindromi meningee è un decubito obbligato laterale: il capo è esteso sul tronco, le cosce flesse sull’addome e le gambe flesse sulle cosce; tende ad evitare lo stiramento doloroso delle radici spinali lombo-sacrali, ma è indotto soprattutto dalla ipertonia dei muscoli dorsali.

L'opistotono, Y ortotono, Yemprostotono e il pìeurostotono sono atteggiamenti obbligati di origine muscolare: il paziente si presenta rigido con concavità dorsale nel caso dell’opistotono, ventrale nel caso dell’emprostotono, laterale nel caso del pìeurostotono.

Si osservano nelle sindromi meningee, nel tetano, nell’avvelenamento stricnico e talvolta nelle tetanie.

Atteggiamenti analoghi possono essere assunti per cause psichiche (grande arco di Charcot della crisi di male isterico).

E DEAMBULAZIONE

La stazione eretta e la deambulazione si realizzano grazie a dei complessi automatismi che implicano la normalità degli apparati neuro-muscolari di tutto il corpo.

Astasia. La astasia è la impossibilità a mantenere la stazione eretta.

Una astasia si può verificare negli stati di debilitazione che decorrono con estrema ipotrofia dei muscoli; ma le più importanti astasie sensu strictiori riconoscono una origine nervosa:
*   la astasia paralitica, da compromissione delle vie piramidali o dei neivi motori;
*   la astasia extrapiramidale nella atetosi doppia, nel morbo di Wilson, nella corea;
*   la astasia cerebellare, nei tumori mediani del cervelletto, tipicamente aggravata dalla chiusura degli occhi;
*   la astasia-abasia delle isteriche, nelle quali i movimenti degli arti inferiori in posizione supina sono perfettamente conservati;
*   la astasia di Gélineau o cataplessia, improvvisa risoluzione del tono muscolare per emozioni gradevoli o sgradevoli.

Disbasia. La disbasia è una deambulazione anormale che può riconoscere le cause più varie: è molto importante rilevare le modalità della marcia che il più delle volte forniscono indicazioni sulla malattia fondamentale.

Dovranno essere considerate:
*   disbasie da alterazione degli organi di movimento;
*   disbasie da alterata regolazione neivosa e muscolare;
*   disbasie da causa psichica.

Disbasie osteoarticolari

Una disbasia con claudicazione si manifesta:
*   in situazioni dolorose di un arto inferiore. tipica la abbreviazione del tempo di carico sull’arto interessato per sciatalgia oppure per la presenza di spina calcaneare;
*   in malattie articolari dell’anca, del ginocchio e del piede soprattutto se complicate da anchilosi; nella lussazione congenita dell’anca, nella coxa vara e nel varismo del ginocchio si realizza la andatura anserina;
*   negli accorciamenti di un arto inferiore post-traumatici o poliomielitici per i quali durante la marcia il tronco oscilla in avanti.

Disbasie nervose

Realizzano modalità di marcia talvolta patognomoniche:
*   la andatura falciante nella emiplegia-, l’arto paralitico viene lanciato esteso in avanti e m ota lateralmente all’asse del corpo;
*   la marcia a piccoli passi nella paralisi pseudobulbäre;
*   la marcia a piccoli passi affrettati nel parkinsonismo che si complica con anteropulsione, per la quale il paziente tende a spostare la testa ed il tronco in avanti;
*   l'andatura saltellante digitigrada nelle paralisi spastiche che si realizza a cosce e ginocchia ravvicinate ed è ostacolata dalla comparsa di cloni quando il piede tocca il terreno;
*   la marcia saltellante nella corea nella quale la deambulazione può assumere il carattere del “ballo di San Vito”;
*   la atassia cerebellare nelle sindromi cerebellari da lesione vermiana nelle quali il paziente procede a zig-zag, allargando la base di impianto come un ubriaco;
*   la atassia spinale nelle sindromi tabetiche (tabe dorsale, polinevriti): il paziente avanza lanciando le gambe come un burattino e battendo i calcagni per avere la sensazione del contatto con il suolo;
*   il prolungamento del tempo di carico sull’arto colpito nelle paralisi periferiche di origine spinale o nevritica (mieliti, polinevriti).

Altre modalità di disbasia:
*   nella paralisi del muscolo tibiale anteriore si verifica la caduta del piede (steppage ) che fa assumere alla deambulazione le caratteristiche della démarche en coq ;
*   nella paralisi del muscolo quadricipite si manifesta la impossibilità a salire le scale ;
*   nella paralisi dei muscoli glutei la impossibilità ad alzarsi dalla sedia ;
*   nella paralisi dei muscoli piccolo e medio gluteo la andatura anserina con il tipico pendolam ento delle anche;
*   nelle miopatie prossimali (distrofia muscolare progressiva di Duchenne e forme analoghe; miopatia osteomalacica) è parimenti tipica la andatura anserina-, solo nei casi estremi potrà essere osservata la marcia a rana-. il paziente progredisce a quattro zampe facendo forza sugli arti superiori.

Disbasie psichiche

Si possono verificare nell’isterismo, nella schizofrenia e nelle gravi forme di depressione.

E SENSORIO

La valutazione semeiologica delle condizioni psichiche inizia con l’accertamento dello stato di coscienza. La coscienza è vigile quando le funzioni della vita di relazione sono conseivate. La coscienza è obnubilata quando i processi mentali che attestano essere il paziente in contatto con l’ambiente esterno (definiti con il termine di sensorio) si svolgono in maniera lenta e confusa. La perdita di coscienza realizza l’arresto globale di tutte le funzionidella vita di relazione con conseivazione di quelle della vita vegetativa.

Lipotimia e sincope. La lipotimia è un improvviso m alessere associato a pallore, sudorazione fredda, respirazione sospirosa, annebbiamento visivo, ipoacusia ed acufeni, profonda astenia che prelude a una completa anche se fugace perdita di coscienza. La sincope è una improvvisa perdita di coscienza di breve durata.

Sincopi ipossiche

Comprendono:
*   le sincopi vasodepressive (o vasovagali) decorrenti con pallore, ipotensione arteriosa e ritmo cardiaco normale. La base patogenetica di queste sincopi è un improvviso deficit circolatorio cerebrale con conseguente ipossia per stimolazioni periferiche oppure corticali in grado di provocare una attivazione adrenergica intensa che aumenta l’inotropismo cardiaco e stimola i meccanocettori delle pareti ventricolari; la successiva abnorme attività di scarica delle fibre amieliniche vagali di tipo C inibisce le efferenze simpatiche dal centro vasomotore buibare da cui vasodilatazione viscerale e muscolare, e riduzione dell’apporto circolatorio al cervello. Possono essere dovute a:
    *   emozioni brusche quali la vista del sangue o di un cadavere (sincopi dei donatori di sangue, degli studenti al primo ingresso in sala anatomica);
    *   emorragia o shock, in conseguenza della sproporzione fra capacità del letto circolatorio e volume dei liquidi intravascolari; anche in questi casi il sangue tende ad accumularsi nel settore addominale;
    *   svuotamento di una uscite con caduta della pressione intra-addominale ex vacuo-,• accelerazioni in volo per centrifugazione e rapido accumulo della massa circolante nei visceri addominali;
    *   ortostatismo-, si osserva in convalescenti di gravi malattie costretti a prolungata degenza a letto: in tal caso la misurazione della pressione arteriosa in posizione supina e in posizione eretta documenta la ipotensione ortostatica; in militari costretti a protratti periodi di guardia oppure nel corso di parate; nella distonia neurocircolatoria di Hochrein-Da Costa, per alterazione dei centri del tronco encefalico regolatori della pressione arteriosa (sindrome di Shy-Dragei -); per trattamento con ganglioplegici (sali di esametonio, tetrametilammonio), neuroplegici (clorpromazina) o ipotensivi. Crisi di ipotensione ortostatica si riscontrano anche in m alattie che com prom ettono i centri nervosi spinali come la tabe dorsale e la siringomielia: in questi casi la ipotensione ortostatica si associa in maniera caratteristica ad anidrosi e a impotenza;
*   le sincopi cardiogene, decorrenti con pallore e segni di com prom issione cardiaca. Possono essere d o vute a:
    *   arresto del battito cardiaco per ipereccitabilità seno-carotidea ( sindrome del seno carotideo') o per stimolazione vagale nel corso di operazioni sul cranio, sul collo o sul torace ( sincope vago-vagale)\ in presenza di un arresto sinusale l’elettrocardiogramma dimostra un lungo periodo di asistolia; la sincope è preceduta e seguita da evidente bradicardia ed accom pagnata da miosi e da apnea;
    *   arresto del battito dei ventricoli nel quadro di un blocco atrioventricolare totale ( sindrome di Morgagni-Adams-Stokes); in questi casi la sincope è accompagnata da manifestazioni epilettiformi con perdita di feci e di urine: l’elettrocardiogramma dimostra un blocco atrio-ventricolare totale con arresto dei ventricoli;
    *   riduzione della pollata circolatoria per deficit della funzione di pompa del ventricolo sinistro; questo accade nel blocco atrio-ventricolare di III grado, stenosi aortica, nelle tachicardie parossistiche, nella fibrillazione ventricolare. Nelle cardiopatie congenite cianogene con importante shunt la sincope si manifesta durante lo sforzo fisico;
*   le sincopi da anossia post-cardiaca, intendendosi con questo termine un difetto circolatorio arterioso nel settore cerebrale non collegato a deficiente azione della pompa cardiaca; la pressione arteriosa è normale e non vi sono irregolarità del polso. Possono essere dovute a:
    *   aneurisma dissecante dell’aorta; stenosi del tronco innominato o della carotide comune nella malattia di Takayashu;
    *   angiospasmo cerebrale (in tal caso saranno presenti deficit cerebrali a focolaio);
    *   encefalopatia ipertensiva;
    *   sincopi da accessi ripetuti di tosse che non consentono una adeguata inspirazione;
*   le sincopi da diminuita tensione di O 2 nell’aria ambiente: grandi altezze o presenza di gas inerti nell’aria inspirata che abbassino la tensione parziale dell’C >2 del sangue per cui, pur nella normalità della massa sanguigna che arriva all’encefalo, il contenuto in O 2 è insufficiente.

Sincopi ipoglicemiche

Il cervello è estremamente sensibile al tasso di glucosio circolante che costituisce la sua principale fonte di energia. Ogni ipoglicemia inferiore ai 40 mg% comporta una improvvisa perdita di coscienza entro il perimetro sintomatologico del coma ipoglicemico. Figura 3.24. A) Elettroencefalogramma normale durante la veglia (in alto) e durante il sonno profondo (in basso). Nelle derivazioni frontali destra e sinistra (FS e FD) durante la veglia appaiono degli artefatti dovuti ai movimenti dei muscoli frontali e all’ammlccamento. Durante il sonno sono stati registrati i fusi ipnici fisiologici prevalenti nelle derivazioni frontali (FS e FD) ma apprezzabili anche in quelle parietali (PS e PD). B) Elettroencefalogramma in due casi di grande male epilettico. In alto: epilessia psicomotoria con episodi convulsivi recentemente accompagnati da perdita di coscienza e da automatismi masticatori; nelle derivazioni temporali anteriore e media di sinistra (TAS e TMS) nel sonno spontaneo appaiono punte e onde lente di alto voltaggio. In basso: grande male con convulsioni generalizzate; nel sonno spontaneo viene registrata una scarica multipla di alto voltaggio a frequenza 15-18 c/sec. della durata di circa 5 sec.
Amplificazione 6 mm x 50mV.
Amplificazlone 6 mm x 50mVgnare i denti, il borbottare parole incomprensibili, il roteare i bulbi oculari.
Dopo l’aura premonitrice il paziente:
cade a terra privo di coscienza in preda alle convulsioni;
perde feci ed urine;
nella caduta si ferisce e si morde la lingua;
è presente il segno di Babinski.
L’indagine elettroencefalografica durante l’episodio ed eventualmente anche dopo, manifesterà i parossismi tipici di onde e punte.
Le assenze sono arresti improvvisi e fugaci della coscienza che si possono osservare nella varietà piccolo male della epilessia: dopo una breve aura che può anche fare difetto, il paziente si arresta e tace, con lo sguardo fisso e la faccia pallida; la durata del disturbo è di pochi secondi, dopo di che egli riprende il discorso e si accorge di quanto è avvenuto solo per la espressione di sorpresa degli astanti. L’indagine elettroencefalografica sarà particolarmente eloquente.
Sincopi isteriche
Come gli altri sintomi dell'isteria, esse hanno il significato di una “fuga nella malattia” di fronte alla indesiderata o temuta realtà; nella caduta il paziente non si ferisce e mai si morde la lingua.
Coma
Il coma è una condizione di prolungata perdita dello stato di coscienza e della reattività agli stimoli esterni, con alterazioni, talora marcate, delle funzioni vegetative.
Il coma raramente persiste per più di 4 settimane. Con l’eccezione dei coma post-traumatici, più a lungo perdura la perdita di coscienza meno probabile è il recupero.
Figura 3.25. Elettroencefalogramma In un caso di piccolo male epilettico. A) La iperventilazlone provoca una assenza accompagnata da una scarica di onde e punte di 3 c/sec. B) Nel sonno spontaneo si manifesta una scarica di punte e onde lente di 3 c/sec.
Amplificazione 6 mm x 50mV
La fase acuta del coma può evolvere:
nel decesso;
nel recupero della coscienza;
nello stato vegetativo.
Clinicamente si possono distinguere quattro gradi di coma, in base allo stato di coscienza, alla posizione dei globi oculari e degli arti, alla presenza dei riflessi e alle caratteristiche dell’elettroencefalogramma.
Nel coma profondo il paziente giace inerte e non reagisce neppure alle più intense stimolazioni; il riflesso bulbare della deglutizione è assente sì che i liquidi somministrati possono finire in trachea.
Nel coma leggero o precoma l’ammalato risponde alle domande con lentezza e torpore, la ideazione è viscosa e la psiche si affatica rapidamente.
Nel coma vigile il disturbo della coscienza non comporta la totale soppressione delle attività psichiche ma una profonda confusione mentale associata a uno stato sognante o allucinatorio; è abbastanza comune nelle malattie tossi-infettive acute febbrili ed esprime una compromissione dismetabolica o tossica dell’encefalo. Allorché la componente oniroide e allucinatoria assume una particolare intensità, il coma vigile sfocia nel delirio.
Per monitorare l’evoluzione clinica del coma è stata sviluppata la GCS (Glasgow Coma Scale) che si basa su tre tipi di risposta agli stimoli (oculare, verbale e motoria) e si esprime sinteticamente con un numero. L’indice GSC va da 3 (coma profondo) a 15 (paziente vigile e cosciente).
Uno stato comatoso deve essere interpretato come conseguenza di:
— una lesione anatomica distruttiva o compressiva dell’encefalo: traumi, infezioni, episodi vascolari, neoplasie;
una compromissione tossica endogena o esogena (coma tossico-metabolico'): alterazioni della termoregolazione (ipotermia, colpo di calore), alterazioni metaboliche (ipossia, ipoglicemia, insufficienza epatica e renale) ed endocrine, stati tossici (farmaci sedativi, tossici acidi come la paraldeide e l’alcol metilico, inibitori enzimatici come i fosfati organici o il cianuro); anche l’epilessia è in grado di provocare coma.
Di fronte ad un ammalato in coma è indispensabile raccogliere una accurata anamnesi dai familiari o da chi più di recente ha potuto osservarlo con l’obiettivo di raccogliere notizie sui sintomi lamentati dal paziente prima di entrare in coma oppure sull’impiego di specifici farmaci.
Coma vascolare
Il coma vascolare può essere conseguenza di:
— emorragia subaracnoidea;
— emorragia cerebrale;
— infarto cerebrale;
— encefalopatia ipertensiva;
— tromboflebite cerebrale.
Esso è accompagnato da segni meningei o cerebrali a focolaio.
È sempre opportuno valutare i dati obiettivi rapidamente rilevabili:
— il ritmo cardiaco, per cui una severa bradicardia è suggestiva di ipertensione endocranica;
— la pressione arteriosa, per cui una ipertensione è suggestiva di emorragia cerebrale, ipertensione endocranica, encefalopatia ipertensiva, e una ipotensione di una condizione tossica (intossicazione da alcol, barbiturici, antidepressivi) oppure di uno shock settico;
— l’attività respiratoria, per cui un respiro lento ma regolare è indicativo di uno stato tossico, mentre un respiro di Cheyne-Stokes di ipertensione endocranica, anossia, uremia; ed una tachipnea è indicativa di acidosi metabolica oppure di lesioni pontine-bulbari;
— la temperatura, per cui una iperpiressia è suggestiva di meningite e gravi setticemie, oppure di colpo di calore; mentre una bassa temperatura è indicativa di intossicazione da alcol, barbiturici o fenotiazine, ipoglicemia, prolungata esposizione al freddo.
Dovrà inoltre essere esaminata la cute, per cui una cianosi potrà indicare una ipossia, un pallore uno stato emorragico, ed un colorito rosso ciliegia una intossicazione da ossido di carbonio; ed ancora l'alito (acetonemico nella chetoacidosi, alcolico nell’etilismo, putrefattivo nel coma epatico); e le pupille, che risultano midriatiche non reagenti nell’intossicazione da anticolinergici, barbiturici, nell’anossia.
Nel coma apoplettico il coma insorge rapidamente in associazione con evidenti segni a focolaio (deviazione congiunta degli occhi e del capo, emiplegia facio-glossobrachiocrurale); nella inondazione ventricolare il coma si accompagna a una generalizzata contrattura muscolare, ad alterazioni del respiro (crisi asfittiche) e a ipertermia.
Particolarmente istruttivo sarà l’esame del liquor cefalo-rachidiano:
— il liquor emorragico depone per una inondazione ventricolare propagata dal tessuto cerebrale od originata a livello della leptomeninge ( emorragia leptomeningea)-,— il liquor xantocromico per una emorragia pregressa.
Nel liquor potranno essere svelate inoltre importanti alterazioni citologiche e umorali caratteristiche di una acuta flogosi meningea o encefalica che non si osservano nei coma tossico-dismetabolici.
Nelle meningiti e nelle meningoencefaliti il coma si istituisce quando la sindrome meningea è conclamata. Nei tumori cerebrali il coma si istituisce tardivamente, dopo un lungo periodo di cefalea, ottundimento psichico, bradicardia, vomito, papilla da stasi.
Coma tossico-metabolico
I coma tossico-metabolici hanno un esordio graduale e tendenza alla progressione; comprendono:
il coma uremico che è dovuto alla ritenzione di particolari scorie azotate per insufficienza renale. Insorge gradualmente dopo alcuni giorni di prodromi (torpore mentale, lentezza nella ideazione, allucinazioni, stato ansioso, tremori muscolari, inceppamento della parola). Sono obbligatorie la iperazotemia, la albuminuria a basso peso specifico, la diminuzione della riserva alcalina con acidosi metabolica, responsabile della insorgenza del respiro periodico di Cheyne-Stokes; caratteristico l’odore urinoso ammoniacale dell’alito;
il coma epatico, secondario alla iperammoniemia oppure alla presenza di “falsi trasmettitori”, si caratterizza per una insorgenza lenta con i prodromi quali tremore muscolare a grandi scosse, odore disgustoso dell’alito. A parte le alterazioni biochimiche espressive della insufficienza epatica, sarà caratteristica la iperammoniemia;
il coma diabetico cheto-acidosico che è strettamente correlato allo scompenso metabolico del diabete. È precocemente apprezzabile l’alito acetonico (per liberazione di acetone volatile attraverso la parete degli alveoli polmonari). L’ammalato presenta un grave stato di disidratazione dovuto alla poliuria (cute secca, lingua screpolata e arida, diminuita tensione dei globi oculari). Sono caratteristici la iperglicemia, la glicosuria, la iperchetonemia, la acetonuria e l’abbassamento della riserva alcalina del plasma per la acidosi metabolica che condiziona il respiro grosso di Kussmaul;
il coma diabetico iperosmolare che è dovuto all’aumento della osmolarità del plasma inerente ad alti livelli di glicemia (ma anche di natriemia): decorre senza acido-chetosi con iperglicemia, glicosuria, emoconcentrazione, iperproteinemia e grave stato di disidratazione;
il coma iperosmolare non diabetico che per lo più è correlato a situazioni di ipernatriemia (colpo di calore, colera, gastroenteriti acute, diabete insipido non soccorso, fase diuretica post-anurica o da sblocco delle vie urinarie) o di iperglicemia e ipernatriemia associate (nei grandi ustionati);
il coma da acidosi lattica che è dovuto a iperlattacidemia da anossia tissutale; lo si riscontra in cardiaci scompensati, nell’arresto cardiaco e nello shock; raramente nel diabete mellito e solo per abuso di alcolici o per azione delle biguanidi; decorre con grave dispnea ma senza chetosi;
il coma ipoglicemico che esordisce rapidamente con senso di fame e di debolezza estrema, sudorazione profusa, importanti modificazioni del respiro, e ben presto con perdita di coscienza e contrazioni toniche muscolari. La cute è umida e madida di sudore, i bulbi oculari tesi, le pupille miotiche; vi sarà più o meno marcata ipoglicemia. Nella diagnostica di un coma ipoglicemico sintomo di primissimo ordine è la rapida risoluzione dello stato comatoso dopo introduzione endovenosa di una soluzione glucosata ad alta concentrazione;
— il coma ipercapnico che si manifesta nelle croniche insufficienze respiratorie con cianosi e poliglobulia; è dovuto ad un aumento di concentrazione nel sangue dell’anidride carbonica non convenientemente eliminata per via respiratoria; preceduto da una fase di aumento di ventilazione polmonare per stimolazione dei centri del respiro, si istituisce lentamente e si accompagna a tachicardia, vasodilatazione periferica, edema della papilla ottica e segni di ipertensione endocranica;
— i coma disendocrini che si possono osservare nel corso di gravi malattie delle ghiandole a secrezione interna; ricordiamo il coma ipofisario e il coma mixedematoso che segnano rispettivamente le fasi terminali del morbo di Simmonds e del mixedema; il coma della crisi tireotossica; il coma ipercalcemico dell’iperparatiroidismo primitivo e delle ipercalcemie dei tumori maligni.
Coma tossici esogeni
Si caratterizzano per assenza di segni neurologici focali e di rigor. Possiamo considerare:
— il coma etilico che segue il ben noto periodo allucinatorio della ubriachezza ed è agevolmente diagnosticato dall’odore dell’alito in quanto l’alcol etilico si diffonde attraverso la parete degli alveoli polmonari; l’alcolemia può raggiungere i 4-5 g%o;
— il coma barbiturico (dovuto generalmente a tentato suicidio) che è preceduto da un periodo onirico-allucinatorio; si accompagna a flaccidità muscolare e abolizione dei riflessi, profusa sudorazione, ipersecrezione broncopolmonare, ritenzione urinaria, ipotensione arteriosa e bradipnea;
— il coma da benzodiazepine che sembra deprimere la formazione reticolare del sistema ascendente e si manifesta solo dopo ingestione suicidaria di forti dosi di tali farmaci; esso assume per lo più i caratteri di un sonno profondo;
— il coma da oppiacei che è caratterizzato da miosi puntiforme, estremo pallore e disturbi cardiocircolatori gravi. Nel coma da oppiacei (eroina, morfina) si cerchino:
• i segni delle numerose iniezioni endovenose caratteristici in questi tossicomani;
• la miosi serrata che si risolve per instillazione di un collirio al naloxone (una sostanza ad azione antimorfinica usata anche nel trattamento dei gravi disturbi del centro respiratorio di questi pazienti).
La morfina viene escreta per il 90% con le urine nel primo giorno dopo la somministrazione; è quindi possibile una rapida identificazione della presenza degli oppiacei nelle urine;
— il coma da ossido di carbonio (inalazione suicidaria con gas illuminante o professionale in minatori, gasisti, autisti): è preceduto da cefalea, turbe visive, ronzii auricolari, vertigini. Il paziente presenta cute e mucose intensamente arrossate, ipotermia e gravi disturbi cardiocircolatori; sono caratteristiche le alterazioni di tipo anossico dell’elettrocardiogramma;
altre sostanze danno un coma incompleto nel quale è prevalente il disturbo della percezione (delirio, allucinazioni): così l'avvelenamento da arsenico, da fosforo, da piombo, da salicilici, da cocaina, da belladonna.
Delirio. Il delirio è un grave e profondo turbamento delle facoltà psichiche:
il disturbo fondamentale è a carico della percezione, alterata per allucinazioni e illusioni di differente qualità;
anche la ideazione è compromessa: si manifesta infatti una grossolana incoerenza ideativa;
esiste uno spiccato perturbamento della volontà, caratterizzato da atti impulsivi senza scopo.
Deliri acuti
Sono di frequente osservazione in medicina interna ed esprimono una compromissione tossica o infettiva dell’encefalo o una sua predisposizione a simili manifestazioni.
Il delirio può assumere caratteristiche differenti da caso a caso:
il delirio tranquillo si manifesta con confusione mentale, vaniloquio, modica agitazione psicomotoria, carpologia (piccoli movimenti di prensione con le mani sulle lenzuola);
il delirio insaniens è caratterizzato da esaltamento dell’umore e del tono affettivo, e da grave agitazione psicomotoria a sfondo maniacale che può trasformarsi in un vero furore.
Fra questi due estremi vi è tutta una gamma di differenti espressioni.
Il delirio può essere osservato:
in malattie “infettive acute”, quali ad esempio il tifo addominale, la scarlattina, la polmonite, la malaria ed è particolarmente frequente nei bambini;
in meningiti, encefaliti ed edema cerebrale;
in intossicazioni esogene acute, da alcol, da oppio, da cocaina, da marihuana, da dietilamide dell’acido lisergico. Anche gli alcaloidi delle solanacee (belladonna, giusquiamo) danno con facilità un delirio rumoroso con allucinazioni e midriasi. Nell’avvelenamento dovuto al fungo Amanitapanterina il delirio presenta i caratteri di una ebbrezza con estrema euforia;
in intossicazioni esogene croniche: da digitale, cortisone, ACTH;
in intossicazioni endogene: uremia, porfirie, saturnismo, idrargirismo.
Deliri cronici
Sono caratteristici di malattie mentali.
Il delirium tremens degli alcolisti si manifesta con tremori muscolari, febbre e idee deliranti; sono caratteristiche le allucinazioni microzoopsiche e le visioni lillipuziane; il paziente afferma di vedere o di essere molestato da animali schifosi di piccola taglia (pipistrelli, topi, scarafaggi), oppure da animali o esseri umani percepiti in scala ridotta.
Nella paralisi progressiva che ha una origine luetica, le manifestazioni deliranti assumono un carattere maniacale in associazione all’amnesia di fissazione, alla disartria e agli altri segni neurologici; si tratta di un delirio di grandezza, più raramente di un delirio di rovina: il paziente, ritenendosi ricco e potente, va rapidamente verso la rovina economica.
La ciclotimia è una psicosi maniaco-depressiva che alterna mania a depressione entro il perimetro di una patologia dell’umore ma senza alterazione delle capacità critiche.
Nelle fasi maniacali il paziente è euforico, ottimista, estroverso senza motivi plausibili: si presenta verboso, tachipsichico, petulante, inequieto e presto potrà manifestare un flusso ideativo parossistico e delirante.
Sono conosciute:
forme sintomatiche di ciclotimia nella paralisi progressiva, nell’aterosclerosi cerebrale;
forme tossiche da alcol, da cortisone, da cocaina, marihuana e altri stupefacenti.
La paranoia si manifesta con un delirio coerente e sistematizzato per il quale il paziente ricerca in ogni occasione degli “indizi” che interpreterà in coerenza con il proprio delirio.
Si tratta per lo più di un delirio di persecuzione, di rivendicazione, di gelosia; non infrequente il delirio mistico.
La schizofrenia è spesso punteggiata da fasi deliranti acute. Lo schizofrenico sembra appartenere a un mondo diverso in quanto sostituisce la “non realtà” del suo delirio alla realtà delle cose e attribuisce a eventi e persone significati arbitrari:
all’inizio egli ha la coscienza lucida anche se inquinata dal delirio dominante;
ben presto decadono le sue capacità di concentrazione e di produzione: non riesce più a studiare, non possono essere portati a termine impegni di lavoro;
cade infine nell’autismo per il quale egli vive in un suo mondo particolare, avulso da quanto lo circonda, manifestando apatia, anaffettività, manierismi, stereotipie. jenza a ripetere determinati movimenti) e catatonia (tendenza a mantenere determinate posizioni fisse); il linguaggio diventa incoordinato e si possono liberare spiacevoli tendenze istintive (bulimia, anoressia, onanismo, violenza); la fase terminale può essere la demenza.
Il delirio degli schizofrenici ha le sue massime espressioni nella schizofrenia paranoide, mentre è meno rilevante nella schizofrenia semplice, ebefrenica e catatonica.
Spunti deliranti sistematizzati si osservano con una certa frequenza nella malattia di Alzheimer, negli arteriosclerotici cerebrali e nelle fasi iniziali della involuzione senile del cervello (demenza senile).
Ritardo mentale è una condizione di interrotto o incompleto sviluppo psichico caratterizzato soprattutto da compromissione delle abilità che si manifestano durante il periodo evolutivo e che contribuiscono al livello globale di intelligenza: abilità cognitive, linguistiche, motorie, affettive e sociali. È necessario distinguere i ritardi globali gravi delle attività psichiche, che sono agevolmente riconoscibili a prima vista, da quelle più fini e limitate perturbazioni mentali che solo una accurata indagine anamnestica e psicologica può rivelare. I livelli di ritardo mentale sono valutati da test intellettivi standardizzati: il cut-off stabilito attraverso un apposito QI (quoziente intellettivo) è di 70.
Si definisce ritardo mentale lieve quando il QI è tra 55 a 70; moderato quando è tra 40 e 54; grave quando è tra 25 e 39; gravissimo o profondo quando il QI è inferiore a 25.
Il ritardo mentale può essere generato sia da cause biologiche sia da cause ambientali.
Ritardo mentale da cause biologiche
Si suddividono in cause genetiche e non genetiche.
Cause genetiche
Di questo gruppo fanno parte numerose anomalie cromosomiche: trisomie dei cromosomi non sessuali come la trisomia 21 o sindrome di Down, la trisomia 18 o sindrome di Edwards, la trisomia 13 o sindrome di Patau; delezioni come la delezione di alcuni geni nel braccio corto del cromosoma 5 o sindrome del “cri du chat”, la delezione nel braccio lungo del cromosoma 7 o sindrome di Williams.
Nella sindrome di Down le cellule presentano 47 cromosomi anziché 46 come di norma; alla anomalia psichica si associano manifestazioni somatiche: ipoevolutismo staturale, mani larghe di tipo scimmiesco con unica linea palmare trasversale e mignolo corto per accorciamento del corrispondente metacarpo, occhi di forma orientale con epicanto che copre l’angolo mediale della fessura palpebrale, deformazioni del volto, macroglossia.
Il cromosoma soprannumerario è dovuto a difetto di disgiunzione dell’autosoma 21 in uno dei gameti, per questo la sindrome di Down è stata definita come trisomia-21.
La sindrome dell'X-fragile (FraX) è la causa di ritardo mentale ereditario più frequente. La malattia è dovuta all’alterazione. Il nome “X-fragile” deriva dal fatto che la mutazione del DNA provoca una modificazione della struttura del cromosoma X che visto al microscopio presenta una “strozzatura” nella sua regione terminale, dove è situato il gene FMR1.
Devono inoltre essere ricordate:
la sclerosi tuberosa che si associa a segni neurologici vari, a retinite pigmentosa, a malformazioni congenite del cuore, del rachide, dell’uretra, a tumori amartomatosi multipli viscerali e agli adenomi di Pringle tipicamente localizzati al volto;
la neurofibromatosi e la craniostenosi.
la oligofrenia fenilpiruvica in cui il difetto del metabolismo consiste nella mancata trasformazione della fenilalanina in tiroxina: la malattia fa parte delle iperfenilalaninemie, gruppo di malattie metaboliche ereditarie, perlopiù autosomiche recessive legate a difetto enzimatico la cui caratteristica comune è l’alto tasso di fenilalanina nel sangue. La trasformazione della fenilalanina in tirosina richiede la presenza di un enzima e del suo cofattore. La tirosina serve per sintetizzare neurotrasmettitori, tiroxina e melanina. Il deficit dell’enzima o del suo cofattore causa un accumulo di fenilalanina e di suoi cataboliti anomali con conseguente danno per l’organismo: l’organo più colpito è il cervello. Le iperfenilalaninemie sono state suddivise in due gruppi: iperfenilalaninemie benigne e iperfenilalaninemie maligne. Le prime sono legate al difetto dell’enzima e sono ulteriormente divisibili in tre gruppi, in rapporto al grado di danno cerebrale e di deficit enzimatico; le seconde sono legate al deficit del cofattore, e si possono suddividere in due sottogruppi in rapporto al grado di danno cerebrale, al tipo di deficit del cofattore e alla terapia richiesta. La fenilchetonuria fa parte delle iperfenilalaninemie benigne, di cui costituisce la forma più grave. I soggetti colpiti da fenilchetonuria, se non trattati sin dalla nascita, presentano: grave ritardo mentale, crisi convulsive, spasticità degli arti. La loro identificazione alla nascita è possibile con il test di inibizione batterica di Guthrie. Si tratta di soggetti per lo più iposomici, ipopigmentati, che possono presentare atetosi o tremore extrapiramidale in associazione alla oligofrenia;
la galattosemia; la malattia di Tay Sachs; la sindrome di Hurler; l’ipotiroidismo congenito per agenesia tiroidea; la microcefalia, il gargoylismo, la macrocefalia. In queste forme il ritardo mentale è grave, paragonabile a quello di un bambino di 2 anni, con una struttura psicomotoria rudimentale, sono presenti contorsioni, smorfie, improvvisi impulsi motori spesso a sfondo collerico.
Nella neuroangiomatosi encefalotrigeminale di StùrgeWeber il ritardo mentale è determinato dalle ripercussioni dell’angioma meningeo sull’encefalo ed è concomitante ad un angioma cutaneo omolaterale.
Nella sindrome di Moon-Lawrence-Biedl gradi più o meno spiccati di ritardo mentale sono pressoché costanti in tipica associazione con la retinite pigmentosa, la polidattilia, l’obesità e l’infantilismo.
Cause non genetiche
Le cause biologiche non genetiche tradizionalmente vengono suddivise a seconda del periodo della vita dell’individuo in cui esse si manifestano:
cause prenatali: infezioni della madre, uso scorretto di farmaci, alcol, droghe, fumo; incompatibilità materno-fetale del fattore Rh o ABO; nascite premature;
cause perinatali: prematurità, anossia, asfissia e traumi cranio-vertebrali durante il parto;
cause postnatali: meningite, encefalite, malattie demielinizzanti, traumi cranici, tumori cerebrali, disturbi dell’apparato cardiocircolatorio tali da indurre embolie cerebrali, trombosi, emorragie; traumi cerebrali possono causare ritardo mentale o, comunque, danni generalizzati e gravi, coinvolgenti anche le funzioni cognitive.
Il cretinismo endemico nei gozzuti ipotiroidei è caratterizzato da oligofrenia, ipoevolutismo somatico, mixedema e altri segni di insufficienza tiroidea. Anche nel mixedema degli adulti la psiche dopo un periodo più o meno lungo di torpore, presenta un graduale deterioramento. Nell’ipoparatiroidismo cronico possono essere talvolta osservati stati demenziali: l’associazione a crisi convulsive e tetaniche, a calcificazioni dei nuclei della base e a ipocalcemia con iperfosfatemia è caratteristica. Nelle sindromi adrenogenitali e nelle pubertà precoci il deficit mentale è soverchiato dalle gravi alterazioni del carattere dominate dall’ipererotismo e dalle manifestazioni di aggressività con esso connesse.
Ritardo mentale da cause ambientali
Sono noti casi di ritardo mentale dovuti a gravi carenze ambientali. In questi casi gli effetti possono essere molto gravi anche per lo sviluppo dell’intelligenza e scarsamente reversibili. A parte questi casi eccezionali, vi sono tuttavia molti casi in cui un ritardo mentale lieve può essere dovuto a svantaggio socioculturale. In questo caso le carenze:
possono essere più o meno gravi;
hanno effetti diversi a seconda dell’età del bambino;
possono essere aggravate da eventuali effetti negativi anche a livello di struttura di personalità;
possono essere più o meno compensate da interventi educativi adeguati.
In sintesi lo svantaggio socioculturale:
può produrre in alcuni individui effetti negativi tali da portare ad una diagnosi di ritardo mentale, produce effetti negativi sulle prestazioni cognitive che si accumulano con il passare del tempo e sono maggiori in caso di presenza di disturbi di personalità.
Nelle forme meno conclamate la valutazione di un ritardo mentale dovrà tener conto dei seguenti parametri:
capacità di attenzione; velocità nelle reazioni psichiche; si parla di tachipsichismo quando l’ammalato risponde con eccessiva velocità alle domande; si parla di bradipsichismo quando l’ammalato risponde alle domande dopo un periodo di latenza, lentamente e a monosillabi;
emotività; potrà esservi un esaltamento o una depressione dell’umore; le varianti estreme sono la mania e la depressione o melanconia, in quest’ultimo caso il paziente si presenta passivo, con scarsa ideazione, estremamente silenzioso; spesso rifiuta gli alimenti; nei portatori di tumori del lobo frontale l’esaltamento dell’umore associato a ottimismo, espansività, giochi di parole, configura un disturbo psichico particolare denominato moria;
orientamento temporo-spaziale: nella malattia di Alzheimer, nei tumori dell’encefalo e nella demenza senile sono comuni gli stati di disorientamento temporo-spaziale per cui il paziente non sa più collocare correttamente la propria persona nel tempo e nello spazio;
immaginazione e ideazione; la viscosità della ideazione è caratteristica di alcuni stati demenziali;
memoria; è precocemente interessata in malattie generali quali le anemie croniche e il diabete mellito, e in malattie organiche dell’encefalo quali la paralisi progressiva, l’arteriosclerosi cerebrale e la malattia di Alzheimer. Bisogna distinguere una memoria di evocazione e una memoria di fissazione: la prima va esplorata con domande riguardanti avvenimenti remoti, la seconda con domande riguardanti avvenimenti recentissimi;
comportamento: le massime alterazioni del comportamento sono le fughe, gli attentati al pudore, le crisi di furore; più di sovente dovranno essere ricercate meno vistose manifestazioni quali il disordine nei vestiti e nella casa, la perdita di specifiche capacità professionali, della autocritica e della abituale disciplina morale e sociale. Anomalie del comportamento sono costante appannaggio della demenza senile, della malattia di Alzheimer, della paralisi progressiva, della schizofrenia e della ciclotimia, ma possono aversi in altre condizioni quali le sindromi psicoanemiche, le sequele di encefaliti e le croniche tossicosi;
capacità di critica: sono di agevole riconoscimento le idee deliranti, gli stati maniacali, la fabulazione.
Gradi variabili di deterioramento mentale sono di frequente osservazione in medicina interna:
per situazioni di sofferenza tossica o infettiva dell’encefalo;
per alcolismo cronico;
per arteriosclerosi cerebrale.
Le demenze organiche includono la demenza presenile di Alzheimer e la demenza senile su base aterosclerotica inerente a processi ischemici distruttivi del parenchima cerebrale.
Il deterioramento mentale è lentamente progressivo: inizia con perdita della memoria per gli avvenimenti recenti, difficoltà nel trovare le parole e nell’eseguire calcoli mentali. Nanismo acondroplastico, associato a deformazioni scheletriche dovute alle pregresse fratture.
L'acondroplasia è caratterizzata dal nanismo brachimelico: estrema brevità degli arti rispetto al tronco e dei loro segmenti prossimali (braccio e coscia) rispetto a quelli distali (avambraccio e gamba); la testa presenta dimensioni cospicue rispetto al resto del corpo ed è caratteristica la sproporzione fra cranio e faccia.
La osteogenesi imperfetta giustifica la precoce saldatura delle ossa della base cranica e delle cartilagini di coniugazione che avviene per invasione connettivale dal periostio ed è responsabile della brachimelia e della facies acondroplasica. L’intelligenza è normale e così lo sviluppo sessuale. Le mucopolisaccaridosi decorrono quasi tutte con difetto di sviluppo staturale.
Si possono verificare anche ritardi di crescita su base psicosociale caratterizzati da bassa statura associata a disordini comportamentali.
Gigantismi. Il gigante è un soggetto di statura superiore ai 200 cm nel quale lo sviluppo degli arti eccede quello del tronco.
Il gigantismo esprime il più di sovente una iperfunzione somatotropa da adenoma eosinofilo dell’ipofisi presente ed efficiente prima della saldatura delle cartilagini di coniugazione.
Aumenti staturali con macroschelia, che peraltro non raggiungono i limiti del gigantismo, sono di corrente riscontro negli eunucoidismi ed esprimono la mancanza del freno inibitore esercitato dagli ormoni sessuali sulla proliferazione delle cartilagini di coniugazione.
La patologia pediatrica offre a considerare dei gigantismi transitori nel corso delle pubertà precoci: la statura può eccedere quella media dei ragazzi della stessa età; ma come conseguenza della precoce saldatura delle cartilagini di coniugazione si potrà realizzare poi in età adulta una statura inferiore alla media.
Deformità. L’esame obiettivo generale ci informa su eventuali deformità che possono interessare il capo, il collo, il tronco o gli arti.
Possono essere di origine congenita oppure acquisita.
Deformità del capo
Ne fanno parte:
la microcefalia: estrema piccolezza del capo con prevalente riduzione del cranio rispetto alla faccia; è associata a gravi deficit mentali;
la macrocefalia: cospicuo aumento di volume del capo con sproporzione fra il cranio enormemente aumentato di volume, e la faccia di dimensioni normali. I massimi gradi di macrocefalia sono realizzati dall’idrocefalo; gradi minori si osservano nel rachitismo, nella disostosi cleidocranica, per ritardata saldatura delle fontanelle, e nel morbo di Paget per ispessimento della calotta cranica;
la turricefalia: prevalenza del diametro cranico verticale; può essere osservata in alcune anemie emolitiche come conseguenza di una deformazione ossea inerente all’esuberante attività eritropoietica midollare;
le deformità da prematura sinostosi della volta quali la dolicocefalia (prevalenza del diametro anteroposteriore), la brachicefalia (prevalenza del diametro trasversale), la platicefalia (appiattimento del vertice), la scafocefalia (restringimento al vertice) e la oxicefalia o acrocefalici (cranio appuntito posteriormente con fronte sfuggente): associate, talora, ad alterazioni ossee in altra sede (disostosi cranio-facciale di Clouzon o acrocefalosindattilia di Apert).
Deformità del collo
Il torcicollo è una condizione permanente o transitoria che determina una anormale inclinazione laterale del capo.
Di un torcicollo congenito vanno considerate:
una origine ossea (sinostosi atlo-occipitale, emispondilia cioè aplasia della metà di un corpo vertebrale);
una origine muscolare (fibrosclerosi del muscolo sternocleidomastoideo per un ematoma formatosi durante il parto).
Di un torcicollo acquisito vanno considerate:
una origine antalgica per processi artritici od osteitici dolorosi del rachide cervicale;
una origine reumatica: contrattura dei muscoli della nuca scatenata da una banale perfrigerazione;
una origine spastica su base nervosa centrale; è caratterizzato da una certa instabilità della contrattura.
Nei torcicolli datanti dall’infanzia si stabiliscono importanti alterazioni di sviluppo della faccia e del cranio: in particolare si osserva un appiattimento del parietale e del mascellare inferiore dal lato colpito che determina asimmetria del volto.
Il collo corto congenito o sindrome di Klippel-Feil è un’altra importante deformità del collo.
Lo pterigio del collo (collo a tenda) si osserva nella agenesia gonadica (sindrome di Turner); la deformità interessa le parti molli ed è caratterizzata da una plica cutanea tesa bilateralmente a mo’ di tenda fra la regione mastoidea e la regione acromiale.
Deformità del tronco
La cifosi è una curvatura del rachide a convessità posteriore. La cifosi può essere parziale o totale; nel primo caso essa interessa solo un gruppo di vertebre, nel secondo caso interessa il rachide per una estensione più ampia. Una delle principali conseguenze della cifosi è la riduzione della statura.
Sono causa di cifosi a grande raggio gli stati di ipotonia muscolare, il rachitismo, la osteoporosi post-menopausale e senile.
Queste cifosi hanno localizzazione dorsale e sono la esagerazione della fisiologica curvatura dorsale del rachide.
Sono causa di cifosi angolari i processi distruttivi di una o più vertebre e i loro postumi; il gibbo può presentare in questi casi un angolo acuto: la più frequente è quella del morbo di Pott, altre si osservano per osteomieliti di natura aspecifica, mieloma, metastasi osteolitiche e per traumi subiti in epoca infantile.
La spondilite rizomelica può avere localizzazione dorsale e lombare.
La scoliosi è un incurvamento laterale del rachide; sarà pertanto destra o sinistra e potrà interessare tutta la colonna oppure un segmento di questa.
A monte e a valle della curvatura principale di una scoliosi si istituiscono delle curvature di compenso le quali hanno lo scopo di ristabilire l’equilibrio riportando il centro di gravità sulla linea mediana.
Per lo più coesiste cifosi (cifoscoliosi).
Le scoliosi datanti dall’infanzia presentano conseguenze sullo sviluppo somatico determinando:
riduzione della statura;
deformità costali che col tempo condizionano una progressiva insufficienza respiratoria e cardiaca (cardiopatia cifoscoliotica);
appiattimento del bacino in senso antero-posteriore (possibile causa di distocia nel parto);
alterazioni dello scheletro cranio-facciale (atrofia ossea dal lato della concavità).
La scoliosi congenita è dovuta ad atteggiamenti viziati assunti dal feto durante la vita intrauterina o a difetti di formazione di una o più vertebre.
La scoliosi rachitica si manifesta verso i 2-5 anni.
La scoliosi scolare si istituisce per cattivi atteggiamenti sui banchi della scuola.
Le scoliosi spondilitiche seguono processi morbosi ossei vertebrali.
Le scoliosi statiche sono dovute a disuguale lunghezza degli arti inferiori.
Le scoliosi paralitiche sono dovute a postumi di poliomielite o di emiplegia spastica infantile.
Le scoliosi respiratorie sono dovute a postumi di malattie croniche della pleura o del polmone.
La scoliosi antalgica della nevralgia sciatica si manifesta con un’ampia curva lombare a concavità omolaterale rispetto al dolore ed una altrettanto ampia curva dorsale a convessità opposta; un quadro analogo si può osservare nella psoite.
La lordosi è l’accentuazione della normale convessità anteriore della colonna.
Una accentuazione della lordosi lombare può aversi:
per spondilolistesi, scivolamento anteriore della 5a vertebra lombare sul sacro;
per malformazioni del bacino;
per lussazione congenita dell’anca;
nelle miopatie.
Deformità degli arti
Comprendono una serie di condizioni congenite e acquisite delle quali poche interessano la medicina interna.
La amelia o ectromelia è la congenita assenza di un arto.
L’emimelia (peromelia nel caso che l’arto assuma l’aspetto di un arto amputato) indica l’assenza di un segmento di un arto o la sua presenza in forma rudimentale. Questa condizione deve essere distinta da una condizione di amputazione traumatica della parte terminale di un arto.
La focomelia è l’impianto della mano sul tronco con mancanza del braccio e dell’avambraccio.
L’accorciamento di un arto con alterazioni del suo trofismo può essere un postumo della poliomielite.
Il valgismo (spostamento verso l’interno rispetto all’asse dell’arto) e il varismo (spostamento verso l’esterno del gomito o del ginocchio) possono essere unilaterali o bilaterali; riconoscono per lo più una origine rachitica, ma possono determinare valgismo o varismo del ginocchio anche la osteomalacia, la osteosi paratiroidea, il morbo di Paget e soprattutto le osteoartrosi.
Valgismo e varismo del gomito sono di frequente riscontro nella sindrome di Turner e nella deformità di Madelung.
Il piede torto congenito, generalmente equino-varo-supinato, si presenta ruotato medialmente e iperesteso; l’appoggio avviene sul margine esterno e talvolta sul dorso dove per l’attrito si formano grosse callosità.
In altre occasioni il piede torto congenito è bilaterale, assume l’aspetto di piede equino cavo varo spinato, e non consente la deambulazione.
Il piede torto paralitico, sequela di una paralisi infantile, è dovuto a squilibrio nelle forze muscolari applicate al piede:
nella paralisi dei muscoli estensori il piede sarà equino, cioè flesso ventralmente;
nella paralisi dei muscoli estensori e dei peronei il piede sarà equino-varo, cioè flesso ventralmente e ruotato medialmente;
nelle paralisi del muscolo tibiale anteriore il piede sarà equino-valgo, cioè flesso ventralmente e ruotato esternamente;
nella paralisi del tricipite il piede sarà talo, cioè iperflesso dorsalmente.
Si può osservare anche una condizione di piede torto acquisito quale sequela di anomalo decubito per emiparesi secondaria a ictus cerebri.
Il piede piatto è dovuto all’abbassamento della volta plantare: può essere di origine congenita ma più frequentemente ha una origine professionale; sono candidati al piede piatto i camerieri, i portalettere, i chirurghi che per lunghi periodi di tempo debbono mantenere la stazione eretta; il piede piatto diventa con il tempo un piede piatto doloroso per la istituzione di processi artrosici a carico delle piccole articolazioni del tarso e dei metatarsi.
La bracbidattilia è una anormale brevità delle dita.
La aracnodattilia è una eccessiva lunghezza delle dita e si associa talvolta ad altre malformazioni congenite del cristallino, del cuore, dell’aorta e dell’apparato muscolare entro il perimetro della sindrome di Marfan.
La sindattilia è la mancata differenziazione di uno o più dita.
La esadattilia è l’eccessivo numero di dita.
La sindattilia e la esadattilia sono frequentemente associate a malformazioni del sistema nervoso e della retina (sindrome di Moon-Lawrence-Biedl), del cuore e dei grossi vasi (coartazione dell’aorta e altre cardiopatie congenite) e dell’apparato genitale (sindrome di Turner).
Nell’ambito di gravi lesioni cerebrali congenite o neonatali si può realizzare la mano torta radiale, la cui importante deformità rende impossibile qualsiasi funzione.

Genitali esterni. Nel maschio rileveremo la presenza del pene e dei testicoli contenuti nella borsa scrotale ; nella femmina le grandi labbra, le piccole labbra, il clitoride e la vagina.
Caratteri sessuali secondari. Il maschio presenta:
una eccedenza del diametro bisacromiale sul diametro bisiliaco dovuta ad una minore ampiezza del bacino;
lo sviluppo dei peli comprende baffi, barba, peli agli arti, alla regione anteriore (e talvolta posteriore) del tronco; i peli al pube hanno una disposizione triangolare con vertice all’ombelico;
il timbro della voce è profondo.
La femmina presenta:
una eccedenza del diametro bisiliaco sul diametro bisacromiale ; i femori, maggiormente inclinati rispetto alla linea mediana, determinano un più spiccato valgismo del ginocchio: maggiore è lo sviluppo del pannicolo adiposo ai fianchi, ai glutei e alle cosce;
i capelli crescono rapidamente, sono sottili e folti, e si dispongono anteriormente secondo una linea di impianto concava verso il basso; i peli sono circoscritti all’ascella e al pube dove la loro linea di demarcazione è tipicamente orizzontale;
il timbro della voce è acuto per minore sviluppo della laringe;
ricordiamo infine fra i più importanti caratteri femminili lo sviluppo del seno.
Corredo cromosomico. La differenziazione sessuale in senso maschile o femminile, è legata a un corredo cromosomico diverso nei due sessi. Le cellule della specie umana contengono 46 cromosomi, ma le cellule dell’uomo sono dotate di 44 autosomi e 2 cromosomi sessuali fra loro differenti denominati X e Y (44 + XY), mentre le cellule della donna contengono 44 autosomi e 2 cromosomi sessuali fra loro identici denominati X e X (44 + XX).

Determinazione del cariotipo.

Con il termine cariotipo si indica la costituzione del corredo cromosomico. La determinazione del cariotipo è diventata oggi una pratica semeologica corrente dopo che è stata perfezionata una tecnica di studio dei cromosomi su colture in vitro di sangue o di midollo. Nella diagnosi prenatale di eventuali cromosomopatie viene effettuato il prelievo di liquido amniotico, per mezzo dell'amniocentesi, oppure di villi coriali.

Lo studio del cariotipo umano prevede: prelievo di sangue e centrifugazione per ottenere i globuli bianchi; stimolazione alla mitosi dei globuli bianchi per mezzo di fitoemoagglutinina; blocco della mitosi nella metafase per mezzo della colchicina; distruzione per lisi osmotica della membrana cellulare per immersione in una soluzione tampone; isolamento della piastra metafasica; colorazione dei cromosomi con il metodo del "banding" per cui essi assumono una colorazione a bande; fotografia della piastra cromosomica.

I vari cromosomi vengono poi ritagliati e ordinati (i cromosomi omologhi vengono appaiati: i cromosomi appartenenti alla stessa coppia hanno gli stessi bandeggi e il loro centromero è nella stessa posizione).

I cromosomi hanno una zona più ristretta dove c'è un granulo detto centromero e due braccia uguali o diverse. In base al posizionamento del centromero nel cromosoma si possono dividere in:
cromosomi acrocentrici o telocentrici;
cromosomi submetacentrici;
cromosomi metacentrici.

Il "bandeggio cromosomico" avviene con la colorazione Giemsa, per cui si parla di anche di bandeggio G, in cui il vetrino viene prima trattato con una soluzione salina o enzimatica, poi viene colorato con soluzione di Giemsa, determinando lungo l'asse principale dei cromosomi una sequenza di regioni a diversa intensità di colorazione, dette bande cromosomiche, caratteristiche di ogni cromosoma consentendo la loro classificazione secondo uno schema standardizzato in modo da definire il cariogramma di un individuo (ideogramma o cariotipo normale).

Secondo il sistema di Denver il cariotipo umano comprende i seguenti gruppi: 1-3; 4-5; 6-12; 13-15; 16-18; 19-20; 21-22; più i cromosomi sessuali X (simili a quelli del gruppo 6-12) o Y (piccolo acrocentrico, simile ai cromosomi del gruppo 21-22).

L’esame del cariotipo consente:
di stabilire esattamente l’appartenenza genetica al sesso maschile o al sesso femminile;
di svelare l’esistenza di anomalie di numero e di forma non solo a carico dei cromosomi sessuali ma anche degli autosomi.

Cromatina sessuale di Barr.

Per la determinazione del sesso cromosomico può essere utile l'esame microscopico delle cellule su uno striscio della mucosa orale colorato con il metodo di Feulgen (per l'acido desossiribonucleico): in circa il 70% delle cellule di un soggetto di sesso femminile si riscontra un caratteristico corpuscolo cromatico, sferico (di circa 1 micron di diametro) addossato alla membrana nucleare (cromatina sessuale di Barr); il corpuscolo di Barr è dovuto alla coppia cromosomica XX.

"Drumsticks".

La diagnosi di sesso può essere condotta anche su comuni strisci di sangue contando in quale percentuale i leucociti polimorfonucleati presentano una piccola appendice nucleare conformata a bacchetta di tamburo ("drumstick"): si tratta sempre del corpuscolo cromatico dovuto alla coppia cromosomica XX che si trova in almeno il 6 % dei granulociti neutrofili maturi di individui di sesso femminile.

Negli ammalati di sindrome di Klinefelter i cromosomi sono 47: sono normalmente presenti 44 autosomi, ma i cromosomi sessuali sono tre con un assetto XXY (trisomia XXY) e lo stadio della cromatina di Barr dimostra in elevata percentuale la cromatino-positività propria del sesso femminile.

Nelle ammalate di sindrome di Turner i cromosomi sono 45: sono presenti 44 autosomi, ma vi è un solo cromosoma sessuale che comporta un assetto XO (monosomia XO) e lo studio della cromatina di Barr dimostra in elevata percentuale la cromatino-negatività propria del sesso maschile.

Queste anomalie cromosomiche traggono origine da un difetto di disgiunzione in uno dei due zigoti (uovo o spermatozoo).

Se durante la meiosi si realizza un errore di disgiunzione, si potranno ottenere nella femmina zigoti di assetto (22 + XX) e (22 + O) e nel maschio zigoti di assetto (22 + XY) e (22 + O):
la sindrome di Klinefelter (44 + XXY) si realizza dalla combinazione di uno zigote (22 + XX) con uno zigote (22 + Y), oppure da uno zigote (22 + XY) con uno zigote (22 + X);
la sindrome di Turner (44 + XO) si realizza dalla combinazione di uno zigote (22 + O) con uno zigote normale (22 + X) di provenienza materna o anche paterna.

L’unione di uno zigote (22 + XX) con uno zigote normale (22 + X) darà una superfemmina (44 + XXX o trisomia XXX) con sesso fenotipico femminile, scarsa fertilità e deficienza mentale: in queste ammalate lo studio della cromatina sessuale dimostrerà due corpuscoli di Barr.

Infantilismi.

L’infantilismo è la persistenza dei caratteri somatici, sessuali e psichici propri dell’infanzia.

Nell’infantilo-nanismo tipo Brissaud le dimensioni staturali, la psiche e lo sviluppo sessuale sono quelli di un piccolo bambino; le conclamate manifestazioni dell’ipotiroidismo rendono facile la diagnosi.

Nell’infantilismo tipo Lorain le proporzioni del corpo sono quelle di un fanciullo di 10-11 anni con un certo grado di macroschelia. I genitali esterni sono di dimensioni pari a quelli di un bambino di 2-3 anni, assolutamente depigmentati; la erezione può essere possibile ma l'eiaculazione fa sempre difetto; lo sviluppo dei peli è mancante, la voce conserva un timbro infantile.

Nelle femmine manca lo sviluppo del seno e non compaiono mai le mestruazioni.

L’eunuchismo e l’eunucoidismo realizzano quadri di deficiente sviluppo o di involuzione genitale disgiunti da corrispondenti sindromi di ipoevolutismo somatico e psichico.

L’eunuchismo è una situazione morbosa legata ad ablazione chirurgica dei testicoli (castrazione) o a distruzione totale dei medesimi; i testicoli saranno assenti o trasformati in piccole masserelle di tessuto fibroso.

La soppressione dell’attività testicolare induce l’adenoipofisi a maggiori prestazioni gonadotrope donde l’alta concentrazione di gonadostimoline nel sangue e nelle urine (ipogonadismo ipergonadotropi); a questo gruppo appartengono gli eunuchismi idiopatici e la sindrome di Klinefelter.

L’eunucoidismo comprende una serie di situazioni nelle quali il deficit testicolare è secondario a una insufficienza ipofisaria o ipotalamica; i testicoli sono per definizione presenti sia pure di dimensioni infantili; il tasso di gonadostimoline nel sangue e nelle urine è diminuito (ipogonadismo ipogonadotropi). A questo gruppo appartengono gli eunucoidismi idiopatici, gli infantilismi tipo Lorain e la sindrome di Kallmann o displasia olfattogenitale (ipogonadismo ipogonadotropo con anosmia dovuto a una lesione ipotalamo-rinencefalica).

Eunuchismi ed eunucoidismi maschili.

Quando l’eunuchismo o l’eunucoidismo iniziano nell’infanzia avremo aumento staturale con macroschelia e sarà caratteristico l’aspetto femmineo del corpo per il prevalere del diametro bisiliaco su quello bisacromiale e per lo scarso sviluppo muscolare e la lassità legamentosa che favorisce il valgismo del ginocchio e il piattismo del piede.

I peli fanno del tutto difetto o sono appena rappresentati all’ascella e al pube; mancano completamente la barba ed i baffi mentre i capelli sono fini e abbondanti con un impianto femmineo; possono esservi note di obesità ginoide e la voce conserva il timbro infantile.

I genitali esterni sono di dimensioni paragonabili a quelle di un bambino e lo psichismo è caratterizzato da apatia, egoismo, scarso coraggio, poca volontà e intelligenza mediocre, oltre che da completa assenza della libido.

Allorché l’eunuchismo e l’eunucoidismo iniziano dopo la pubertà il quadro clinico è differente: non vi sono modificazioni staturali e la regressione dei caratteri sessuali domina il quadro: il sistema pilifero può non essere colpito o cadere solo “pro parte” mentre si osserva una manifesta involuzione dei testicoli e meno frequentemente del pene.

La psiche è indenne e la potenza virile oltre che la libido possono restare per qualche tempo conservate.

Con una certa frequenza è presente un modesto grado di obesità. La distinzione dei quadri di eunuchismo dai quadri di eunucoidismo riposa sull’accertamento della esistenza o meno dei testicoli, siano pure ipotrofici o infantili.

Eunuchismi ed eunucoidismi femminili.

L’eunuchismo femminile realizzato da una primitiva aplasia delle ovaie o da una loro asportazione o distruzione in età prepuberale, si manifesta con aumento dello sviluppo staturale, macroschelia, scarsa differenziazione femminile del soma, ipoplasia dei genitali esterni ed interni, amenorrea, mancato sviluppo del seno e dell’apparato pilifero.

La castrazione in età post-puberale comporta amenorrea, ma solo minori alterazioni regressive dell’apparato genitale e dei caratteri sessuali secondari, libido compresa; potranno essere rilevati invece alcuni disturbi che si riscontrano anche nella menopausa fisiologica e che denotano un impegno del sistema nervoso vegetativo (vampe di calore, crisi sudorali, cardiopalmo, instabilità pressoria, disturbi psichici).

La sindrome di Turner viene classificata fra gli eunuchismi femminili: si tratta di una agenesia gonadica determinata da un assetto cromosomico (44 + XO) che decorre con infantilismo, difetto di sviluppo staturale, ipotrofia mammaria, uterina e vaginale, scarso sviluppo dei peli al pube e loro assenza alle ascelle.

In tutti questi casi il tasso di gonadostimoline nel sangue e nelle urine è elevato; si tratta in altre parole di ipogonadismo ipergonadotropi.

La sindrome di Sheehan (necrosi della adenoipofisi per emorragia-collasso del postpartum) e la malattia di Simmonds che ad essa fa seguito sono i più importanti esempi di ipogonadismo ipogonadotropo del sesso femminile.

La involuzione dei genitali può raggiungere gradi estremi sì da impedire il coito, la caduta dei peli è costante, la citologia vaginale presenta il tipo senile.

Pubertà precoce.

La pubertà precoce è caratterizzata da uno sviluppo prematuro dei caratteri sessuali primari e secondari. Nel nostro Paese lo sviluppo puberale si compie all’età di 14-16 anni nel maschio e all’età di 12-14 anni nella femmina.

Pubertà precoce maschile.

Il dato semeologico dominante è lo sviluppo dei genitali esterni, sorprendente in considerazione dell’età; il pene è di dimensioni cospicue, lo scroto iperpigmentato, i peli alle ascelle e al pube rigogliosi; vi possono essere barba e baffi; la voce presenta il timbro profondo degli adulti.

Lo sviluppo somatico eccede la media dei soggetti della stessa età e l’età ossea determinata radiograficamente è in anticipo. Dal punto di vista psichico sono segnalati ritardi mentali su un fondo di esagerata libido. La mancata spermatogenesi, per cui l’eiaculato è sempre privo di spermatozoi, dovrebbe far considerare queste forme morbose come pseudopubertà piuttosto che come vere pubertà precoci.

Di fronte ad una pubertà precoce maschile dovremo considerare le seguenti possibilità:
pubertà precoce testicolare per un tumore funzionante del testicolo;
pubertà precoce cerebrale da tumore o flogosi meningoencefaliche o da tumore dell’epifisi (sindrome di Pellizzi): è dovuta ad una anormale sollecitazione dei centri ipotalamici regolatori della sfera genitale e si associa a disturbi neurologici (soprattutto da lesione ipotalamica quali la polidipsia con poliuria e la narcolessia), a ipertensione endocranica e a convulsioni;
pubertà precoce surrenale o sindrome adreno-genitale del bambino: è dovuta a un tumore cortico-surrenale;
pubertà precoce idiopatica della quale si ignora la patogenesi.

Pubertà precoce femminile.

Di fronte ad una pubertà precoce femminile dovremo considerare:
pubertà precoce ovarica dovuta ad un tumore funzionante dell’ovaio; è caratterizzata da notevole sviluppo del seno, aumento di volume dell’utero con comparsa di mestruazioni o di metrorragie, peli al pube con delimitazione di tipo femminile, accelerazione dello sviluppo osseo e della ossificazione;
pubertà precoce cerebrale, piuttosto rara nel sesso femminile; presenta la stessa associazione ai sintomi nervosi della pubertà precoce cerebrale dei maschi;
pubertà precoce surrenale, la più frequente; può essere legata a una iperplasia del corticosurrene come ad un tumore funzionante del medesimo e realizza un quadro di pseudoermafroditismo. Da un punto di vista somatico colpisce l’anormale sviluppo staturale (in rapporto all’età), mentre dal punto di vista sessuale sono caratteristici l’irsutismo virilizzante, la ipertrofia delle piccole labbra e del clitoride il quale assume talvolta le dimensioni di una verga ipospadica, il timbro mascolino della voce; scarso è lo sviluppo del seno mentre gli organi genitali interni conservano dimensioni infantili; la psiche presenta evidenti alterazioni;
pubertà precoce idiopatica, che si manifesta con un normale precoce sviluppo femminile;
sindrome di Albright caratterizzata dalla triade: pubertà precoce, macchie pigmentarie color caffè-latte prevalentemente unilaterali a contorno irregolare e osteodistrofia fibrosa disseminata di tipo pseudocistico.

Ermafroditismi e pseudoermafroditismi.

Ermafroditismo vero è caratterizzato dalla presenza di tessuto germinativo maschile e femminile nello stesso individuo (ovotestis oppure testicolo da un lato e ovaio dall’altro).

Gli organi genitali interni, come pure quelli esterni, possono manifestare le più varie combinazioni formali di elementi maschili e femminili così da rendere talvolta impossibile la diagnosi di sesso.

Lo pseudoermafroditismo è una anomalia nella quale le gonadi appartengono ad un sesso mentre i caratteri sessuali secondari ricordano quelli del sesso opposto.

Pseudoermafroditismi maschili.

Lo pseudoermafroditismo maschile (androginoidismo) si manifesta in soggetti di sesso maschile con ipospadia, scarso sviluppo del pene, scroto aperto e testicoli ritenuti, per cui l’apparato genitale esterno ricorda quello femminile: lo scroto aperto è interpretato come grandi labbra e il piccolo pene ipospadico come clitoride.

Il soma è di tipo femminile con buon sviluppo del seno, le tendenze sessuali sono femminili (desiderio della maternità incluso).

La diagnosi viene posta quando lo pseudoermafrodita, assunta l’apparenza di una fanciulla, si sposa e ricorre al medico per “atresia vaginale”, in una più accurata visita si accerta allora l’assenza dell’utero e la estrema esiguità della pseudovagina ridotta a brevissima tasca.

La determinazione del sesso cromosomico e della cromatina sessuale di Barr sono estremamente fruttuose in questi casi.

La sindrome di Morris (femminilizzazione testicolare) è il massimo grado di ermafroditismo maschile.

Si tratta di soggetti ad assetto cromosomico maschile che hanno:
figure somatiche e sessuali di una donna, con notevole sviluppo del seno, diametri bisiliaci prevalenti su quelli bisacromiali, distribuzione femminile del grasso;
i genitali esterni di tipo femminile ancorché caratterizzati da vagina piccola e breve ma tale da consentire rapporti sessuali;
scarsità di peli ascellari e pubici, assenza dell’utero e delle tube e presenza di piccoli testicoli palpabili in sede inguinale.

Gli impulsi erotici sono diretti verso il maschio.

Questi soggetti ricorrono al medico per “amenorrea” e “sterilità”.

Sembra che la produzione di testosterone e di estrogeni da parte dei testicoli ritenuti sia quantitativamente normale ma che sia andata perduta la sensibilità delle cellule bersaglio al testosterone.

Gradi minori di pseudoermafroditismo maschile vengono definiti con il nome di femminilizzazione, l’elemento diagnostico più importante è in genere la ginecomastia.

La ginecomastia è lo sviluppo anormale del tessuto ghiandolare mammario nel maschio.

La ginecomastia attesta un perturbamento nel fisiologico rapporto fra estrogeni e androgeni con prevalenza dei primi ai quali è sensibile la ghiandola mammaria.

Dovranno essere considerate le seguenti eventualità:
ginecomastia puberale, che si manifesta transitoriamente nella pubertà come espressione di una ancora imperfetta regolazione dell’asse ipofiso-gonadale;
ginecomastia secondaria a castrazione, criptorchidismo, tumori destruenti il testicolo, atrofia testicolare postorchitica;
ginecomastia iatrogena da trattamento con estrogeni ciproterone nel cancro della prostata; da reserpina; da difenilidantoina; da ergotamina; da digitale;
ginecomastia da malattie generali quali affezioni croniche dell’apparato respiratorio neoplastiche e non neoplastiche; malattia da fame (spesso insorge con la ripresa dell’alimentazione); cirrosi epatica, in associazione ad altre note di demascolinizzazione (caduta della barba e dei peli ascellari) che viene attribuita a un difetto di inattivazione epatica degli estrogeni. Sindrome di Klinefelter (ipogonadismo ipergonadotropo da atrofia testicolare con azoospermia ma senza aleydioismo), che è caratterizzata da un assetto cromosomico (44 + XXY) e dalla presenza della cromatina di Barr; trattasi di giovani scarsamente differenziati in senso maschile per quanto riguarda il soma, con ginecomastia, ipotrofia dei testicoli, normale sviluppo della verga, potenza conservata ma azoospermia (e quindi infertilità).

Ginecomastia con galattorrea, cioè con più o meno abbondante secrezione di latte: si osserva in tumori ipofisari secernenti prolattina e talvolta nella acromegalia.

Pseudoermafroditismi femminili

Lo pseudoermafroditismo femminile (ginandroidismo) si manifesta nella donna con un aspetto mascolino del soma, della voce e dell’apparato pilifero e una modificazione dei genitali esterni che richiama la disposizione maschile.

Nella maggior parte dei casi queste donne presentano un clitoride di dimensioni cospicue, spesso erettile, con saldatura più o meno completa delle grandi labbra (di aspetto scrotale); altre volte lo sviluppo del clitoride è minore e persiste un abbozzo di vagina. Gli impulsi erotici sono condizionati dal tipo di malformazione genitale: maschili nei casi a clitoride peniforme e femminili nei casi di piccolo clitoride e di un abbozzo vaginale.

I massimi gradi di pseudoermafroditismo femminile si osservano nella pubertà precoce surrenale e nella sindrome adrenogenitale della donna adulta, il clitoride può assumere il volume di un piccolo pene e si nota involuzione dell’utero con amenorrea, trasformazione maschile (sviluppo muscolare, disposizione del grasso, atrofia mammaria), modificazione virile del timbro della voce, irsutismo (barba e baffi, peli al torace, al dorso e agli arti); ipererotismo omosessuale e aggressività.

Gradi minori di pseudoermafroditismo femminile vengono definiti come mascolinizzazioni; l'elemento diagnostico più importante è in genere l’irsutismo.

Di fronte a un irsutismo dovranno essere considerate le seguenti eventualità:
irsutismo post-menopausale da involuzione ovarica;
irsutismo jatrogeno da trattamenti curativi con testosterone per cancro del seno; si associa generalmente a una eccessiva libido eterosessuale;
irsutismo ipercorticosurrenale nelle sindromi adrenogenitali della donna adulta; nella sindrome di Cushing, nel iperostosi frontale interna o sindrome di Morgagni-Morel in associazione a cefalea, turbe metaboliche di tipo cushinghiano ed ispessimento delle ossa frontali; nella sindrome di Achard-Thiers;
irsutismo da tumore virilizzante dell’ovaio quali l’arrhenoblastoma, il leydigoma e l’ipernefroma ovarico costituito da residui embrionali aberranti;
sindrome di SteinLeventhal nella quale l’irsutismo si associa a involuzione mammaria, amenorrea, sterilità e aumento di volume di entrambe le ovaie. In questa sindrome sono stati documentati elevati livelli urinari di androsterone e di etiocolanolone e un difetto di trasformazione dell’estradiolo e dell’estrone in estriolo; queste anomalie ormoniche scompaiono dopo la resezione bilaterale cuneiforme dell’ovaio, che può far regredire il quadro clinico e consentire la fecondazione.

La valutazione dello stato di nutrizione deve considerare:
il peso rapportato alla statura;
lo sviluppo del pannicolo adiposo sottocutaneo;
lo sviluppo delle masse muscolari che contribuiscono per il 50% al peso corporeo nell’uomo e per il 36% nella donna.

La diminuzione del peso corporeo esprime sempre una compromissione dello stato di nutrizione sia essa dovuta a diminuzione del tessuto adiposo (dimagramento) che a diminuzione del tessuto adiposo e delle masse muscolari come succede negli stati cachettici.

L'aumento del peso corporeo invece non sempre è riconducibile a un florido stato di nutrizione (eccesso di tessuto adiposo) perché può essere dovuto ad accumulo di liquidi (edema).

Il metodo più diffuso per misurare la composizione corporea è la impedenzometria. Si basa sulla misura della resistenza che una piccola corrente alternata incontra nell’attraversare un corpo: quanto maggiore è lo sfasamento che subisce la corrente tanto maggiore sarà la massa cellulare.

La densitometria sul corpo intero, consente oltre che una esatta misura del contenuto minerale osseo anche la quantificazione della “massa corporea grassa” e della “massa corporea magra”.

Una migliore valutazione del peso corporeo si ottiene con l’indice di massa corporea (IMC) che viene calcolato come segue:
peso corporeo in kg / altezza in m2
Sottopeso IMC < 18,9 Sovrappeso IMC 25-29,9 Peso medio IMC 19-24,9 Obesità IMC > 30

Magrezze. La magrezza costituzionale è una condizione per la quale alcuni individui, pur in condizioni di perfetta salute, restano per tutta la vita al di sotto del peso fisiologico.

La magrezza patologica è uno stato di emaciazione dell’organismo.

La cachessia è una condizione di estrema magrezza che realizza la quasi totale scomparsa del tessuto adiposo ed una marcata atrofia muscolare.

La faccia è emaciata, le guance scavate, gli occhi affondati nell’orbita; in corrispondenza del tronco e degli arti sono estremamente evidenti lo scheletro costale e quello del bacino, gli arti sono scarni per scomparsa del pannicolo adiposo e per ipotrofia delle masse muscolari.

Di fronte a una cachessia diverse possibilità si aprono al ragionamento diagnostico.

Cachessie da deficiente apporto

Le cachessie da fame (digiuno prolungato o ipoalimentazione cronica) presentano un profilo semiologico particolare: sono caratteristici gli edemi associati a poliuria, la ipotermia, la bradicardia, la ipotensione arteriosa, la riduzione dei valori glicemici, della colesterolemia e del quoziente respiratorio, che esprime il rapporto tra anidride carbonica e ossigeno.

In questo ambito rientra la cachessia da anoressia nervosa, un disturbo del comportamento alimentare caratterizzato da:
una magrezza estrema (non costituzionale) con rifiuto di mantenere il peso al di sopra di una soglia minima di peso ritenuta normale;
una forte paura di ingrassare anche in presenza di un evidente sottopeso;
una preoccupazione estrema per il peso e l’aspetto fisico, che includa sia una alterazione del vissuto corporeo, sia una importanza eccessiva data al peso nei riguardi della propria autostima, o ancora il rifiuto di ammettere la gravità delle proprie condizioni fisiologiche;
nelle pazienti di sesso femminile, un’amenorrea che dura da almeno tre mesi;
spesso, i soggetti affetti da anoressia nervosa sono bugiardi con se stessi e con gli altri e fanno di tutto per nascondere questa loro malattia;
il paziente è spesso vittima di un forte senso del dovere che spesso sfocia nel perfezionismo più estremo.

Le cause che portano allo sviluppo di una anoressia nervosa sono multiple: si distinguono cause predisponenti quali avere un familiare che soffre, o ha sofferto, di un disturbo del comportamento alimentare, il fatto di crescere in una famiglia dove esiste una oggettiva difficoltà a comunicare ed esprimere le emozioni, il fatto di appartenere ad un gruppo sociale “a rischio” per il controllo del peso, il fatto di vivere in un’area urbana di un Paese occidentale dove la magrezza viene enfatizzata come un valore sociale positivo, il fatto di soffrire di un disturbo della personalità; tra i fattori scatenanti, il più noto è il fatto di sottoporsi a diete ferree, e poi c’è sicuramente la difficoltà ad adattarsi ai cambiamenti e agli eventi stressanti che la vita impone. In questo senso possono essere considerati fattori scatenanti l’anoressia nervosa un fallimento amoroso, una bocciatura a scuola, un licenziamento dal lavoro, la perdita di una persona cara, ecc.

L’abbassamento del quoziente respiratorio ci informa sulla prevalente combustione dei lipidi e protidi rispetto ai glicidi, della quale sono espressione la acetonuria, la negatività del bilancio azotato e l’aumento di eliminazione urinaria della creatina.

L’anoressia, l’infiammazione cronica, la resistenza all’insulina e l’aumentato catabolismo delle proteine muscolari sono condizioni frequentemente associate alla cachessia.

Talvolta si realizza un marcato grado di decalcificazione dello scheletro (osteomalacia) con algie dorso-lombari, deformazioni ossee e pseudofratture tipo LooserMilkman.

Cachessie da malattia cronica debilitante

Possono essere dovute:
a lesioni stenosanti alte del tubo digerente;
a difetto digestivo: in questi casi il motivo nutrizionale è ovvio;
una cachessia può istituirsi anche per cirrosi epatica, nei tumori maligni indipendentemente dalla loro localizzazione al tubo digerente, per malattie infettive croniche quali tubercolosi, malaria, per AIDS.

Cachessie da causa endocrina

Il diabete giovanile, dovuto alla distruzione delle cellule di Langerhans e ad una drastica diminuzione della produzione endogena di insulina, determina frequentemente uno stato consuntivo: scomparsa del tessuto adiposo e atrofia delle masse muscolari con negatività del bilancio azotato.

Il morbo di Basedow e l'adenoma tossico della ghiandola tiroide, con la iperfunzione tiroidea e il conseguente accelerato metabolismo generale, portano quasi sempre a stati di profondo deperimento.

Il morbo di Simmonds determina i gradi massimi di cachessia.

La cachessia simmondsiana è stata attribuita alla deficiente secrezione somatotropa; essa si accompagna ad un caratteristico corteo sintomatologico:
aspetto senescente e involuzione genitale attribuiti alla mancata secrezione gonadotropa;
caduta dei peli ascellari, sensibilità agli stress, attribuite alla diminuita secrezione di ormone adrenocorticotropo con ipocorticismo secondario;
depigmentazione: ricondotta a una insufficiente increzione di ormone melanocitostimolante;
alterazioni trofiche della cute, dei capelli, delle unghie, dei denti e talvolta note di mixedema: spiegate con la abolita secrezione tireotropa e il conseguente ipotiroidismo.

La malattia evolve in un progressivo torpore psichico e sfocia nello stato comatoso terminale.

La cachessia di Simmonds è la tappa finale di ogni tipo di lesione distruttiva della ipofisi, comprese le lesioni neoplastiche, ma si riscontra il più di sovente in donne che hanno sofferto episodi di emorragia e collasso durante un parto ai quali abbia fatto seguito una necrosi ipofisaria (sindrome di Sheehan).

La sindrome di Sheehan si manifesta subito dopo il parto con: agalattia, mancata montata lattea per deficit di prolattina, cui seguono irregolarità mestruali e involuzione dell’apparato genitale per deficit di FSH e LH; magrezza, preceduta da una iniziale fase di adiposità e seguita da anoressia; evoluzione simmondsiana finale.

Obesità. L’obesità è un patologico accumulo di grasso nell’organismo.

Il tessuto adiposo che normalmente si distribuisce nel tessuto sottocutaneo, negli epiploon e nei meso, lungo i fasci vascolo-nervosi ed intorno ad alcuni organi interni, può aumentare di volume così da incidere talvolta in maniera mostruosa sul peso corporeo.

Si parla di sovrappeso quando l’IMC oscilla da 25 a 29,9; nell’obesità l’IMC supera il valore di 30.

Ancor più specificatamente si suddivide l’obesità in I, II e III grado a seconda del valore di IMC: 30-34,9, 35-39,9, >40, rispettivamente.

In individui obesi valori di 120-130 kg di peso sono comuni; ma possono essere raggiunte cifre di 180-190 kg (sono descritti casi limite di 420 kg e oltre).

La distribuzione del grasso sottocutaneo è molto differente nell’uomo rispetto alla donna.

Nell’uomo il grasso prevale al collo, alla nuca, alle spalle ed al ventre; nella donna alle ascelle e al seno ma soprattutto nella metà inferiore del corpo (ai fianchi, alle regioni glutee, al monte di Venere e alle cosce).

Le adiposità dell’uomo esagerano caricaturalmente la disposizione virile dell’adipe e si associano con frequenza a forte sviluppo muscolare, a iperattività fisica e a crasi sanguigna esuberante (obesità androide).

Le adiposità della donna esagerano invece la fisiologica distribuzione femminile del grasso e si associano a scarso sviluppo muscolare, ad astenia, a crasi sanguigna deficitaria (obesità ginoide).

Obesità essenziali

Per obesità essenziali si intendono quelle forme di obesità per le quali non è stata ancora oggi identificata l’esatta patogenesi; le numerose ipotesi a riguardo coinvolgono fattori genetici, metabolici, nutrizionali, sociali e culturali. Essa può dipendere da ridotto consumo energetico e/o aumentato introito alimentare. Per quanto riguarda i fattori genetici è dimostrata una forte aggregazione familiare. Obesità secondarie

Le obesità secondarie derivano da alterazioni genetiche, endocrinopatie, malattie neurologiche e psichiatriche, farmaci.

Forme genetiche. Solo in una piccola minoranza di casi, l’obesità si comporta come una malattia genetica ereditariamente trasmessa; in questi casi, l’obesità si associa ad altre alterazioni e/o dismorfismi, costituendo sindromi complesse di raro riscontro nella popolazione: paralipodistrofie e lipomatosi, caratterizzate da una forte predominanza della massa adiposa nella parte inferiore del corpo come nell’obesità ginoide; sindrome di Prader-Willi dovuta ad alterazione del cromosoma 15; sindrome di Laurence-Moon-Biedl autosomica recessiva, che comporta lesioni neurologiche della gliosi dei nuclei ipotalamici e ipogonadismo; sindrome di Down.

Forme neuroendocrine. Alcune aree del SNC quali l’ipotalamo e i nuclei ipotalamici regolano il comportamento alimentare grazie alla sintesi di neuroregolatori che attuano un meccanismo di controllo centrale sulla sensazione di fame e di sazietà; pertanto nell’uomo tumori, emorragie, processi flogistici ipotalamici o danni da interventi chirurgici in area ipotalamica o in aree che influenzano l’attività di controllo sullo stato nutrizionale come il lobo frontale, il temporale, la formazione reticolare o il tronco cerebrale, possono condurre all’obesità, anche se raramente.

La sindrome di Pickwich, o obesità mostruosa, è caratterizzata da deposizione di grasso diffusa in tutto il corpo tanto da rendere difficilmente rilevabili i connotati sessuali; essa prevale nel sesso femminile nel periodo del climaterio; inizia con una voracità ed ingordigia alimentari, associate a giovialità e dinamismo, successivamente subentrano sonnolenza, apatia, depressione. La funzione respiratoria è notevolmente compromessa, quella renale si riduce progressivamente. La funzione cardiovascolare al contrario si mantiene discreta.

Raramente si conosce una causa endocrina di obesità (solo 0,1% dei casi), ma in realtà diversi ormoni esercitano un molo importante nella regolazione del rapporto adipe muscolare medio. Nell’ipotiroidismo quasi sempre l’incremento ponderale, di poca entità, è da attribuire all’accumulo di mucopolisaccaridi e alla ritenzione idrica. L’obesità può associarsi a malattie ipotalamo-ipofisarie quali il nanismo ipofisario, il gigantismo e l’acromegalia.

L’obesità è una prerogativa del paziente con sindrome di Cushing, caratterizzata da localizzazione del grasso alle estremità del corpo e perdita muscolare. È presente anche nei casi di iperprolattinemia e di insulinoma.

Forme psicogene. Comprendono il disturbo da alimentazione incontrollata e disturbi del tono dell’umore quali la depressione atipica e la distimia. Una bassa considerazione di sé espone maggiormente alla pressione ambientale verso la magrezza e quindi verso l’inizio della dieta, i cui insuccessi, associati agli episodi di bulimia, contribuiscono a peggiorare ulteriormente la considerazione di se stessi. Anche fattori psicologici predispongono a disturbi alimentari; a questi poi si aggiungono i fattori scatenanti quali gli eventi vissuti come ansiogeni, dolorosi o di perdita. Tutto ciò porta ad un indebolimento della sensazione di sazietà e ad alterazioni dei sistemi centrali ipotalamici.

Forme da farmaci. I farmaci più frequentemente responsabili di indurre un aumento di peso sono: antidepressivi, benzodiazepine, antiepilettici, antistaminici, cortisonici, insulina, antidiabetici orali, estrogeni e progestinici.

L’obeso si presenta dispnoico per piccoli sforzi, e talora manifesta note di torpore psichico.

Nella sindrome pickwickiana il torpore psichico raggiunge i gradi maggiori.

Questo quadro morboso è stato ricondotto ad eccessivo accumulo di adipe nel mediastino antero-superiore con compressione sui tronchi venosi.

Nella sindrome di Cushing è esagerata caricaturalmente la distribuzione mascolina dell’adipe: la faccia rotonda e tumida e l’accumulo di grasso alla nuca e al dorso contrastano con la relativa magrezza delle regioni glutee e degli arti inferiori.

La poliglobulia che determina un caratteristico arrossamento del volto, le strie purpuree ed eventualmente l’acne, conferiscono a questi pazienti un aspetto abbastanza tipico.

La distrofia adiposo-genitale di Froelich è caratterizzata da una obesità con disposizione femminea del grasso che è nettamente prevalente in corrispondenza della metà inferiore del corpo e al seno, e si associa a infantilismo.

Si osseiva nel corso di lesioni congenite o acquisite del sistema ipotalamo-ipofisario.

Le adiposità dell’adolescenza sono molto frequenti nel periodo prepuberale; l’obesità si associa a un parallelo aumento staturale mentre l’apparato genitale conserva struttura e dimensioni infantili e lo sviluppo dei caratteri sessuali secondari fa difetto. Tendono rapidamente a scomparire mentre si assiste ad una parallela normalizzazione dello sviluppo genitale.

Gradi maggiori o minori di obesità sono di frequente riscontro nella gravidanza, nel puerperio e nella menopausa.

Esistono anche obesità distrettuali, quali la malattia di Berraquer-Simons o obesità “a calzoni di cavallerizzo”, la malattia di Dercum o obesità rizomelica che colpisce le donne in postmenopausa, la lipomatosi nodulare multipla che prediligie i maschi adulti.

Una particolare attenzione deve essere attribuita all’obesità viscerale, che si inscrive nell’ambito della sindrome metabolica. Il grasso viscerale favorisce la comparsa di tutta una serie di alterazioni che aumentano il rischio di malattie cardiovascolari, attraverso l’aumento delle concentrazioni plasmatiche di acidi grassi, l’accumulo di grasso muscolare, l’insorgenza della insulino-resistenza. In realtà il grasso viscerale può essere considerato un organo endocrino vero e proprio in quanto è coinvolto nella sintesi di numerose citochine.

Le caratteristiche diagnostiche della sindrome metabolica sono rappresentate da aumento del girovita in associazione di almeno due delle seguenti alterazioni: aumento dei trigliceridi, riduzione dell’HDL colesterolo, ipertensione arteriosa, intolleranza al glucosio o diabete mellito.

Gli edemi e le disidratazioni esprimono le più grossolane alterazioni del contenuto idrico dell’organismo.

Liquidi dell'organismo. I liquidi dell’organismo sono valutati in circa il 70% del peso corporeo; si distribuiscono in tre differenti distretti: intravascolare, interstiziale e cellulare.

Volume plasmatico

Il volume plasmatico può essere misurato iniettando una dose traccia di sieroalbumina umana marcata con radioiodio la quale in pochi minuti si distribuisce omogeneamente nello spazio vascolare.

La misura dell’ematocrito consente quindi di valutare il volume della massa sanguigna e quello del plasma.

Volume dei liquidi interstiziali

Il volume dei liquidi interstiziali, compresi fra le membrane capillari da un lato e le membrane cellulari dall’altro, può essere misurato mediante l’uso di sostanze che diffondono liberamente attraverso le pareti capillari così da distribuirsi nel liquido extracellulare, senza attraversare le membrane cellulari.

Volume dei liquidi intracellulari

Il volume dei liquidi intracellulari può essere calcolato per differenza dall’acqua corporea totale meno la somma del volume interstiziale e del volume plasmatico.

La misurazione dell’acqua corporea totale utilizza una dose tracciante di acqua tritiata nella quale un atomo di idrogeno è sostituito da un atomo di tritio, un isotopo radioattivo beta-emittente artificiale dell’idrogeno.

Osmolarità

La valutazione del contenuto totale di soluti nel plasma richiede la misura della osmolarità plasmatica. La osmolarità di una soluzione misura il numero totale di particelle in essa contenute. Nel caso del sangue i principali soluti osmoticamente attivi sono il sodio, il glucosio e l’urea. La osmolarità del siero (e quella delle urine) possono essere valutate con l’osmometro, uno strumento che consente di risalire alla osmolarità dall’abbassamento del punto di congelamento del liquido studiato. L’osmolarità sierica in condizioni normali varia fra.

Anioni e cationi

Il contenuto in soluti dei singoli compartimenti idrici dell’organismo è molto differente per quanto riguarda sia i cationi che gli anioni:

il plasma ha una elevata concentrazione di sodio, di cloro, di bicarbonato e di proteine e una bassa concentrazione di potassio, calcio, magnesio, fosfati e solfati;

il liquido interstiziale è simile al plasma nella sua composizione in elettroliti ma ha una concentrazione proteica molto bassa;

i liquidi intracellulari hanno una elevata concentrazione di potassio e di magnesio, fosfati, solfati e proteine e una bassa concentrazione di sodio, di calcio e di bicarbonati.

La differente concentrazione proteica nel plasma e nel liquido interstiziale ha una grande importanza nella regolazione degli scambi idrici tra questi due settori: a tale livello gli elettroliti non giocano infatti nessun ruolo perché si trovano in eguale concentrazione e sono liberamente diffusibili attraverso la parete capillare.

La regolazione degli scambi idrici tra spazi interstiziali e liquido intracellulare poggia invece sui dislivelli tra le concentrazioni elettrolitiche.

Il dosaggio delle concentrazioni di Na, K, Ca e Mg può essere effettuato con spettrofotometria a fiamma oppure con la fotometria a fiamma in assorbimento atomico dotata di una sensibilità maggiore. Ulteriori tecniche sono rappresentate dalla fotometria di emissione o pure dalla potenziometria diretta.

Condizioni nelle quali si possono osservare variazioni significative del sodio e del potassio sono:

diminuzione della natriemia dopo lunghi trattamenti con diuretici, nell’ipocorticosurrenalismo, nelle nefropatie con perdita di sale secondarie a pielonefrite cronica o a rene policistico;

diminuzione della kaliemia a seguito di vomiti e diarree profuse, dopo prolungati trattamenti con diuretici o con lassativi, nella cirrosi epatica, nella paralisi periodica familiare, nelle alcalosi, nell’ipocorticosurrenalismo;

aumento della natriemia nello scompenso congestizio di cuore, nelle anurie, nelle glomerulonefriti con oliguria, nella cirrosi epatica, nelle profuse sudorazioni, nel coma diabetico iperosmolare;

aumento della kaliemia nella uremia, nelle occlusioni intestinali, nella asfissia, nello shock, nel morbo di Addison, nelle crisi ipertensive dei feocromocitomi adrenalinici, nei trattamenti con diuretici risparmiatori di potassio.

Deficit idrosalini. L'equilibrio idro-elettrolitico dell’organismo è garantito prevalentemente dal rene.

Sensibili osmorecettori segnalano all’ipotalamo ogni variazione della osmolarità plasmatica: la sensazione di sete e la increzione di ormone antidiuretico offrono all’organismo le adeguate misure di regolazione:

quando aumenta la osmolarità plasmatica la sete promuove la assunzione di acqua dall’esterno e la increzione di ormone antidiuretico frena la perdita di acqua a livello renale;

quando diminuisce la osmolarità plasmatica l’organismo non è indotto ad assumere acqua dall’esterno e la diluizione del sangue frena la secrezione di ormone antidiuretico rendendo così attiva la diuresi.

Lo scopo più importante della omeostasi idrosalina è quello di mantenere il volume circolante entro limiti adeguati.

Data la esiguità dello “spazio vascolare”, modificazioni eccessive della volemia sono mal tollerate; fortunatamente la possibilità di rapidi scambi di acqua e sali fra spazio vascolare e spazio interstiziale consente veloci trasferimenti nell’uno e nell’altro senso, i quali sono in grado di compensare le variazioni brusche della volemia.

Nel caso di variazioni in tempi più lunghi contribuiscono a questo equilibrio anche gli scambi fra spazio interstiziale e spazio intracellulare.

Disidratazione da deficit idrico

La disidratazione da deficit idrico può verificarsi per condizioni diverse:

inadeguato apporto di acqua, in questi casi la disidratazione determina iperosmolarità nel settore vascolare con richiamo di acqua dallo spazio interstiziale; la conseguente iperosmolarità interstiziale richiama acqua dallo spazio intracellulare donde la disidratazione cellulare che evoca la sensazione di sete. Il volume urinario scende a un valore minimo per la iperincrezione di ADH, l’organismo tende così ad economizzare per quanto possibile l’acqua, mentre la escrezione degli elettroliti aumenta nel tentativo di correggere la iper-osmolarità dei liquidi corporei;

diabete insipido al quale vengano limitate le bevande, in conseguenza del mancato freno al riassorbimento tabulare dell’acqua a livello renale;

coma iperosmolare, coma diabetico iperosmolare, conia diabetico cheto-acidosico per l’aumento della osmolarità plasmatica e per la poliuria;

nefropatie croniche per la poliuria e per la ritenzione di sali minerali e cataboliti osmoticamente attivi.

Nelle disidratazioni da deficit idrico la pelle è secca e anelastica, gli occhi incavati, la salivazione scarsa, le mucose asciutte e la lingua arida, screpolata, arrossata, a volte fuligginosa; potrà comparire febbre. Nel sangue si osservano valori alti dell’ematocrito, della Hb, delle proteine e dell’osmolarità.

Il volume plasmatico è l’ultimo a modificarsi: quando scende al di sotto del 30% si manifesta il collasso circolatorio.

Disidratazione da deficit salino

Gli elettroliti assicurano la normale osmolarità dei liquidi extracellulari.

Una disidratazione da deficit salino si può realizzare:

in operai che lavorano in ambiente caldo dove sudano abbondantemente e rimpiazzano con bevande l’acqua perduta ma non i sali;

dopo vomiti e diarree profuse;

dopo aspirazioni gastriche continuate con perdita di NaCl e idrogenioni;

dopo una somministrazione sconsiderata di diuretici.

I deficit salini inducono diminuzione della osmolarità sia nel settore vascolare che in quello interstiziale che sono fra loro in equilibrio per quanto riguarda le concentrazioni in elettroliti; ma l’alta osmolarità del settore intracellulare richiama acqua nelle cellule con conseguente idrope cellulare.

Lo spazio interstiziale risulterà pertanto maggiormente interessato perché perde acqua sia verso le cellule che verso il distretto vascolare nel quale si sarà realizzato nel frattempo un aumento di concentrazione delle plasmaproteine con iperonchia.

Nelle disidratazioni da deficit salino la cute è arida, le mucose secche ma manca la sensazione di sete; compaiono crampi dolorosi alle sure, eventualmente lipotimie, convulsioni e coma cerebrale. La diuresi è conservata ma con urine a basso peso specifico.

Il tardivo coinvolgimento del settore vascolare porterà al collasso circolatorio.

Oltre alla emoconcentrazione è caratteristica la iponatriemia con ipocloremia e si potrà realizzare una iperazotemia cloropenica.

L’edema è un anormale accumulo di acqua negli spazi interstiziali. Pressione Versante idrostatica Arterioso 50 mm Hg
Pressione oncotica 30 mm Hg
Pressione Versante idrostatica Venoso 12 mm Hg
nel versante venoso del capillare la pressione idrostatica (12 mmHg) è inferiore alla pressione colloido-osmotica.
Nel versante arterioso del capillare il gioco delle forze in competizione determina fuoriuscita di acqua dall’ambiente vascolare verso gli spazi interstiziali, mentre nel versante venoso del capillare l’acqua sarà attratta dagli spazi interstiziali verso l’interno del capillare stesso.
Il deflusso dei liquidi dagli spazi interstiziali è coadiuvato dalla circolazione linfatica che costituisce un buon elemento di drenaggio.
Gli spazi interstiziali in condizioni normali contengono una quantità trascurabile di liquido libero:
la massima parte dei 10 litri di liquido interstiziale è legata infatti al gel mucopolisaccaridico in essi ubiquitariamente presente;
inoltre la capacità assorbitiva dei capillari è maggiore rispetto alla capacità di deflusso dei liquidi attraverso la loro parete.
Per questo negli spazi interstiziali si genera una pressione negativa (-6 mmHg) che, in collaborazione a una certa attività aspirante dei capillari linfatici, mantiene “asciutto” lo spazio interstiziale.
Il flusso dei liquidi da e verso il gel risulta regolato da piccole variazioni della pressione interstiziale e solo quando questa supera la pressione atmosferica (valori di pressione interstiziale superiori a 0 mmHg) si raccoglieranno via via sempre maggiori quantitativi di liquido libero nello spazio interstiziale, in altre parole comparirà l’edema.
Un edema si potrà realizzare:
per uno squilibrio fra liquidi ingesti e liquidi eliminati attraverso i normali emuntori, come conseguenza di una diffusione passiva dal sangue agli spazi interstiziali volta al raggiungimento di un equilibrio puramente fisico;
per un aumento della pressione venosa causa del superamento del gradiente fra pressione oncotica e pressione idrostatica intracapillare;
per diminuzione della pressione oncotica causa di filtrazione di liquido nel versante arterioso del capillare e di più difficile riassorbimento nel versante venoso del capillare stesso;
per una alterazione della parete capillare che condizioni un più agevole deflusso di liquidi dal sangue agli interstizi, liquidi eventualmente ricchi in proteine e pertanto oncoticamente attivi;
per un ostacolo alla circolazione linfatica.
In sintesi le cause di edema sono:
aumento della permeabilità della parete capillare: ipossia, flogosi, reazioni allergiche (angioedema), ustioni, traumi, sepsi;
aumento della pressione idrostatica capillare, per ritenzione renale di sodio e acqua, insufficienza renale acuta, scompenso cardiaco, cirrosi epatica iniziale, farmaci (FANS, estrogeni), rialimentazione dopo digiuno, edema premestruale, edema idiopatico; per ostruzione o rallentamento del circolo venoso: varici venose con alterazione delle valvole, tromboflebiti o flebotrombosi, cirrosi epatica (resistenze intraepatiche aumentate), edema polmonare acuto, sindrome mediastinica;
diminuzione della pressione oncotica plasmatica: perdita di proteine (sindrome nefrosica, enteropatie protido-disperdenti), diminuita sintesi di proteine (cirrosi epatica, malnutrizione, malassorbimento);
ostruzione linfatica: svuotamento del cavo ascellare per cancro mammario, atresia congenita dei linfatici, linfoadenomegalie da tumori maligni, ostruzione dei vasi linfatici da altre cause (es. infestazione da nematodi-filaria con elefantiasi);
mixedema nell’ipotiroidismo.
L’accumulo di liquido negli spazi interstiziali è ubiquitario.
Esso avrà notevole sviluppo a livello del tessuto sottocutaneo dove l’edema può presentare differenti gradi di intensità: dalla lieve succulenza apprezzabile solo per una maggiore persistenza dell’impronta delle lenzuola o degli indumenti, alla distensione mostruosa delle strutture sottocutanee con assottigliamento della cute che si presenterà lucente, fredda al termotatto e talvolta, nei casi estremi, screpolata e filtrante liquido.
La distribuzione dell’edema non è uniforme; esso è più evidente:
dove maggiore è la distensibilità dei tessuti (palpebre);
dove è maggiormente operante la forza di gravità: gli arti inferiori e, negli ammalati da tempo degenti a letto, le parti declivi, la regione lombo-sacrale e i genitali esterni.
La consistenza degli edemi recenti è molle; quella degli edemi cronici è dura.
Esercitando con la punta di un dito una certa pressione sulle zone edematose vedremo che la compressione lascia in esse una impronta più o meno manifesta (fovea) perché sposta il liquido dalla zona compressa alle zone circostanti.
Negli edemi generalizzati dovrà essere ricercata la esistenza di versamenti trasudatizi nelle cavità sierose le quali possono essere considerate come dei grandi spazi interstiziali dove si accumula del liquido che ha le caratteristiche fisico-chimiche assai simili al liquido di edema.
Di fronte a un edema generalizzato potremo considerare le seguenti possibilità:
ostacolo allo scarico del sangue nel cuore destro in mediastino-pericarditi croniche realizzanti una stasi di arrivo allo sbocco delle due vene cave, e nello scompenso cardiaco congestizio;
alterazione del bilancio fra liquidi assunti e liquidi eliminati (ritenzione idrosalina). L’edema dei nefritici è riconducibile ad una ritenzione idrosalina per difettosa escrezione renale;
abbassamento della pressione oncotica (iponchia) che è legata:
• alla proteinemia totale;
• alla albuminemia: le piccole molecole di albumina sono molto più efficaci agli effetti oncotici delle grosse molecole globuliniche (1 g di albumine esercita una pressione oncotica di 6 mmHg, 1 g di globuline esercita una pressione di 1,5 mmHg).
La iponchia può riconoscere una delle seguenti origini:
eccessiva perdita di proteine e particolarmente di albumine per via renale, per via intestinale, oppure per via cutanea (in ustioni molto estese);
alterazioni della sintesi proteica inerente a deficiente apporto di materiali di base;
disturbato metabolismo intermedio con squilibrio fra sintesi delle globuline (in eccesso) e delle albumine (in difetto).
Sarà d’obbligo pertanto eseguire:
la ricerca e il dosaggio dell’albumina nelle urine;
il dosaggio della proteinemia totale;
la separazione elettroforetica delle proteine del plasma.
Potremo così stabilire:
se esiste una perdita urinaria di albumina con ipoalbuminemia e conseguente riduzione della pressione colloido-osmotica (caso della sindrome nefrosica); se esiste una primitiva ipoalbuminemia senza albuminuria:
• nel quadro di un disturbo nutrizionale (edema da fame, sindrome anasarcatica dei gastroresecati);
• nel quadro di una perversione della sintesi proteica con esagerata produzione di globuline a detrimento delle albumine (amiloidosi);
• nel quadro di una perdita di proteine per via intestinale (gastroenteropatia protido-disperdente), quali la gastropatia di Ménétrier, la poliposi dello stomaco, la gastrite cronica ipertrofica, la sprue, la linfangectasia intestinale, la malattia di Crohn; raramente la colite ulcerativa;
Il metodo della albumina marcata con 99mTc documenta questa attitudine del tubo digerente a perdere proteine.
Si inietta in vena una dose nota di albumina marcata e dalla radioattività delle feci si valuta se e in quale misura questa grossa molecola è passata nel lume intestinale.
Nelle gastropatie e nelle enteropatie protido-disperdenti la quantità di albumina marcata che passa nelle feci supera il 20% della dose iniettata contro un valore massimo di 15% nel soggetto normale.
nel quadro di una perdita di proteine per via cutanea (ustioni, pémfigo):
• esaltata permeabilità capillare tossica o allergica nello shock anafilattico, nell'anasarca epidemico da ingestione di olii sofisticati con olio di argemone (Argemone mexicana), il quale decorre con esantemi, febbre, violenti dolori muscolari, glaucoma ed è una entità morbosa che non interessa il nostro Paese, ma solo alcune zone dell’india e del Sudafrica.
Nel caso di un edema distrettuale bisognerà vedere:
se vi siano elementi locali sufficienti per giustificarlo (occlusione venosa o linfatica);
se esso riconosca una ragione discrasica e in qualche elemento locale trovi solo i motivi di una maggiore evidenza.
Gli edemi distrettuali da stasi venosa decorrono con dilatazione venosa e cianosi.
Allorché si istituisce un ostacolo allo scarico di un distretto venoso per compressione o difetto di canalizzazione del tronco principale di deflusso avremo dapprima una ipertensione venosa distrettuale attiva, quindi si istituirà una ipertensione venosa passiva con distensione delle vene e cianosi.
Potrà essere osservata anche la dilatazione di vene di minore consistenza funzionale volta a vicariare il deficiente scarico del sistema venoso (reticoli venosi superficiali).
Le varianti di maggiore interesse internistico sono:
edema distrettuale a uno dei quattro arti per occlusione trombotica (o compressione) della vena principale di scarico, o come sequela di episodi tromboflebitici non seguiti da ricanalizzazione completa;
edema a mantellina che interessa i due arti superiori, la parte alta della parete toracica, il collo ed il volto e si associa a cianosi di dette regioni, a dilatazione e ipertensione delle vene del capo e del collo, del braccio e dell’avambraccio; nelle regioni superiori del torace compaiono dei reticoli venosi che tendono a scaricare il sangue dal territorio cavale superiore al territorio cavale inferiore attraverso le vene mammarie e le vene epigastriche. L’edema a mantellina è patognomonico per una situazione di difficoltato scarico della vena cava superiore nell’atrio destro (sindromi del mediastino superiore anteriore); edema alla metà inferiore del collo che si associa a ipertensione venosa femorale, circoli venosi addominali di tipo cava-cava cioè prevalentemente distribuiti alle regioni laterali dell’addome con corrente diretta dal basso verso l’alto, epatomegalia e ascite: testimonia un ostacolo allo scarico della vena cava inferiore (sindromi del mediastino postero-inferiore);
Xedema di Quincke, un edema molle fugace, che insorge rapidamente al volto il quale ne risulta mostruosamente deformato; è preceduto da prurito e si associa a manifestazioni iperemico-orticarioidi locali o generalizzate. Esistono due varietà di edema di Quincke:
• edema di Quincke di origine allergica detto “orticaria gigante", dovuto a una esagerata permeabilità delle membrane capillari per liberazione locale di sostanze istaminosimili;
• angioedema ereditario dovuto a carenza dell’inibitore della prima frazione del complemento.
Il meccanismo patogenetico dell’angioedema ereditario consiste in una complessa successione di eventi:
a) attivazione del fattore di Hageman con trasformazione della precallicreina in callicreina;
b) successiva formazione di bradichinina;
c) trasformazione del plasminogeno in plasmina;
d) attivazione della prima frazione del complemento;
e) se manca per motivi genetici l’inibitore specifico di tale frazione si realizza una risposta edemigena che esprime l’attivazione del sistema complementare anche per stimoli banali.
Durante la crisi di edema di Quincke di natura allergica manca la ipocomplementemia che esiste invece nella forma ereditaria.
La diagnosi differenziale deve essere posta nei confronti dell’edema da puntura di insetti che decorre con maggiore iperemia e dolore e che presenta il segno della puntura.
Gli edemi circoscritti di natura infiammatoria decorrono con iperemia, aumento della temperatura cutanea, dolore alla palpazione; le ragioni della compartecipazione flogistica edematosa del tessuto sottocutaneo possono essere evidenti già alla ispezione (foruncoli, ascessi, zone erisipelatose, strie linfangitiche).
Riteniamo di doverne qui ricordare alcuni fra i più frequenti e importanti: l’edema facciale degli ascessi paradentari, l’edema al collo delle linfoadeniti acute laterocervicali, l’edema preauricolare delle parotiti, l’edema toracico degli empiemi pleurici, l’edema alla loggia renale degli ascessi pararenali.
Il linfedema è un edema duro per proliferazione connettivale reattiva del tessuto sottocutaneo.
Si manifesta con deformazioni elefantiasiche dell’arto interessato il quale viene ad assumere un aspetto tozzo con superficie irregolare ed è talvolta mostruosamente deformato.
Il linfedema congenito tipo Milroy, detto anche trofoedema di Meige, è una varietà congenita di linfedema.
La elefantiasi dell’arto superiore è la sequela di svuotamenti del cavo ascellare (per carcinoma della mammella) con interruzione od ostruzione di importanti collettori linfatici; interessa la chirurgia.
La linfostasi con elefantiasi da filaria, la quale si manifesta dapprima con edemi duri e varici linfatiche poi con elefantiasi agli arti inferiori ed eventualmente allo scroto, interessa la medicina tropicale.
Il mixedema è una infiltrazione liquida dei tessuti contenente mucoproteine in elevata percentuale.
Le mucoproteine hanno una forte attitudine a trattenere l’acqua della quale si sono imbibite; per questa ragione i tessuti mixedematosi presentano una consistenza compatta, dura, lardacea e la compressione digitale non riesce ad imprimere in essi una fovea.
Il mixedema denunzia l’esistenza di una grave insufficienza funzionale della ghiandola tiroide: il paziente presenta un diffuso ispessimento del tessuto sottocutaneo che con l’arrotondamento del volto, del collo, del tronco e degli arti oltre che con l’aumento ponderale può simulare l’obesità.
La cute sovrastante si presenta di colore giallo-cera, secca e squamosa per l’atrofia delle ghiandole sebacee e sudorali e alla palpazione denota la consistenza duro-elastica del tessuto sottocutaneo infiltrato.
Gli aspetti più significativi si riconoscono al volto che si presenta rotondeggiante, paffuto, rigonfio, con lineamenti grossolani; la infiltrazione mixedematosa è particolarmente accentuata in corrispondenza delle palpebre (rima palpebrale assottigliata) e delle labbra che si presentano tumide; talvolta la lingua protrude quasi non potesse essere completamente contenuta nella cavità orale (macroglossia mixedematosa).
Il mixedema può datare dalla prima infanzia, in tal caso esso non è che un addendo di un più complesso quadro sintomatologico (infantilo-nanismo tipo Brissaud).
Il mixedema dell’adulto può essere dovuto:
a tiroidectomia (mixedema post-operatorio);
a processi morbosi deprimenti la ghiandola tiroide di natura infiammatoria (tiroiditi acute e croniche), parassitaria (malattia di Chagas), granulomatosa (malattia di Hashimoto) o tumorale (carcinoma della ghiandola tiroide) o a trattamenti terapeutici con raggi X o con iodio radioattivo;
a insufficiente apporto di iodio quale si ha nei gozzi ipotiroidei di molte valli alpine;
a ipotrofia tiroidea secondaria a deficit ipofisario (mixedema ipofisario); in tal caso il quadro clinico non è così conclamato. Il mixedema pretibiale si osserva in basedowiani, soprattutto se tiroidectomizzati o irradiati. Questa varietà di mixedema localizzato si associa talvolta a esoftalmo. Si manifesta con una vasta area rilevata a volte tuberosa, bilaterale, in corrispondenza delle facce anteriori delle gambe.
La zona infiltrata è ben delimitata dai tessuti circostanti, la cute è di colore giallastro, ruvida, secca, e presenta note di lichenizzazione.

Una condizione di generalizzato o circoscritto pallore può essere attribuita:
a una riduzione dell’afflusso di sangue ai tessuti superficiali;
a un normale afflusso di sangue meno ricco in globuli rossi e in Hb.
Una condizione di generalizzato o circoscritto arrossamento può essere attribuita:
a un maggiore afflusso di sangue bene ossigenato ai tessuti superficiali;
a un normale afflusso di sangue più ricco in globuli rossi e quindi in Hb.
Alterazioni generalizzate. Un pallore o un rossore generalizzati possono manifestarsi rapidamente o lentamente e in maniera progressiva.
Pallore di rapida istituzione
Può riconoscere due cause fondamentali:
pallore da vasocostrizione, si osserva durante uno spavento, nelle lipotimie, nel collasso e nello shock. La vasocostrizione è correlata a una scarica catecolaminica e a un atteggiamento arteriolospastico nei tessuti superficiali con vasodilatazione viscerale che ha la finalità di privilegiare la circolazione cerebrale e quella coronarica essenziali per la sopravvivenza. È abbastanza caratteristica la concomitante presenza di una sudorazione fredda, pallore da anemia acuta si osserva per un’improvvisa e abbondante perdita di sangue all’esterno (ferite, metrorragie) o all'interno dell'organismo.
Il pallore si associa a un corteo sintomatologico che attesta la cattiva ossigenazione di visceri importanti (senso di lipotimia, annebbiamento visivo, palpitazioni, dispnea).
Pallore di lenta istituzione
Può parimenti riconoscere due cause fondamentali:
pallore da vasocostrizione, si osserva nella ipertensione arteriosa renale ( ipertensione pallida') dove però non va sottovalutata la componente anemica, e nei vizi aortici;
pallore da anemia cronica, è dovuto alla diminuzione numerica dei globuli rossi circolanti nei capillari (e pertanto alla diminuzione della Hb). È bene apprezzabile alle mucose visibili (congiuntive, labbra, lingua) e può assumere tonalità particolari in certe varietà di anemia (pallore bianco nelle anemie ferrocarenziali, soprattutto nella anemia ipocromica essenziale, pallore su fondo giallognolo nella anemia perniciosa, nella anemia da cancro gastrico, nella anemia degli uremici).
Rossore di rapida istituzione
Riconosce come causa una vasodilatazione superficiale:
rossore da vasodilatazione di origine endogena, si tratta per lo più di idiosincrasia o allergia verso certi cibi (fragole, frutti di mare) o medicamenti (antibiotici) la cui introduzione condiziona una massiva liberazione di sostanze vasoattive (istamina); è caratteristica la caduta della pressione arteriosa, spesso vi è prurito. Una situazione analoga, localizzata preferibilmente al volto, al collo, alle regioni superiori del torace, si può realizzare anche:
• nell’eritema da pudore, particolarmente frequente in giovani donne;
• nelle vampe di calore della menopausa che si associano a profusa sudorazione e sono dovute ad alterato equilibrio neurovegetativo per la insufficienza ovarica;
• nei “ flushes” del carcinoide intestinale enterocrolli affi ne che presentano una caratteristica tonalità violacea.
rossore da vasodilatazione di origine esogena, si manifesta per azione di sostanze vasodilatatrici introdotte per via parenterale o per bocca, quali l’acido nicotinico, il nitrito di amile, i nitrati e i calcioantagonisti; anche l’alcol etilico condiziona una vasodilatazione generalizzata.
La vasodilatazione al volto è comune nelle febbri elevate, nella polmonite in particolare, e anche nella emorragia cerebrale.
Rossore di lenta istituzione
Può essere dovuto a due cause fondamentali:
rossore da vasodilatazione, nel diabete mellito con chetoacidosi per effetto dei corpi chetonici sui capillari (rubeosi diabetica), nell’ipertiroidismo;
rossore da poliglobulia : nelle poliglobulie primitive (morbo di Vaquez) e secondarie (morbo di Cushing, cor polmonare cronico), ma anche negli stati pletorici costituzionali, spesso associati ad ipertensione.
Alterazioni distrettuali. Comprendono le ischemie e le iperemie distrettuali le quali si possono manifestare a crisi oppure in maniera persistente.
Ischemia
L’ischemia distrettuale è caratteristica della scarsa irrorazione sanguigna per ostacolo alla circolazione arteriosa; la zona pallida spicca sulle zone circostanti normalmente irrorate. Il fenomeno di Raynaud costituisce l’esempio più paradigmatico di una crisi di ischemia.
Esso è dovuto a uno spasmo delle arteriole digitali che si manifesta con pallore a uno o più dita della mano. Queste acroasfissie sono di tipo parossistico e la perfrigerazione ne è un buon elemento scatenante: facendo immergere la mano nell’acqua fredda si osserva la rapida istituzione dell’ischemia al dito o alle dita interessate, e spesso si evoca il fenomeno all’arto controlaterale.
L’associazione ad acrocianosi è abbastanza frequente.
Le acroasfissie parossistiche raramente pollano alla gangrena; il più delle volte inducono distrofie manifestantisi con alterazioni ungueali, assottigliamento della cute, sclerodattilia (cioè ispessimento della trama connettivale dermoepidermica), osteoporosi delle falangi e solo tardivamente gangrena secca delle dita colpite.
Il fenomeno di Raynaud può essere premonitore di sclerodermia, dermatomiosite, panarterite nodosa, arteriopatia obliterativa, crioglobulinemia, microtrombosi nella agglutinazione a freddo, nell'avvelenamento da segale cornuta o da metalli pesanti; può essere causato dalla presenza di coste cervicali o di malformazioni delle apofisi trasverse delle ultime vertebre cervicali ("apofisi a farfalla") le quali possono essere le responsabili di una anormale stimolazione dei nervi simpatici oppure conseguente a lavori con strumenti vibranti (martelli pneumatici).
La malattia di Raynaud che esordisce con sintomi acroasfittici parossistici del tutto analoghi è dovuta a lesioni organiche primitive delle arteriole.
Nelle obliterazioni arteriose periferiche (soprattutto emboliche ) se manca una adeguata supplenza da arterie collaterali si può manifestare un pallore dei distretti male irrorati.
La temperatura cutanea delle zone ischemiche è decisamente inferiore a quella delle zone circostanti.
Il pallore che noi osserviamo in superficie si estende in realtà a tutte le strutture del territorio di irrorazione dell’arteria obliterata: ciò rende ragione delle parestesie, del dolore spesso intenso (da accumulo di metaboliti acidi a livello dei neivi di senso), della anestesia superficiale e della alterata funzione muscolare.
Cangrena
La persistenza della ischemia distrettuale porta alla gangrena, cioè alla necrosi dei tessuti non irrorati. Si riconoscono gangrene secche e gangrene umide:
la gangrena secca si manifesta con larghe chiazze nerastre asciutte, dure, indolenti, ben presto demarcate dalle zone sane circostanti. Si istituisce allorché la occlusione arteriosa non si accompagna a difficoltà nel circolo venoso refluo;
la gangrena umida si manifesta con cianosi, tumefazione, flittene sieroematiche a carico della zona colpita attorno alla quale si possono osservare strie linfangitiche, chiazze di colore rameico (per diffusione emoglobinica) e talvolta processi infiammatori con sviluppo di gas (enfisema gangrenoso'). Si istituisce allorché la occlusione arteriosa si accompagna a compromissione del circolo venoso refluo.
Iperemia
La iperemia associata a dolore, edema e aumento della temperatura locale (“rubor, dolor, tumor et calor") si osserva in zone sovrastanti processi infiammatori acuti (ascessi, flemmoni) o in essi impegnate (erisipela, linfangiti).
La eritromelalgia (sindrome di Weir-Mitchell) è un arrossamento distrettuale alle mani e/o ai piedi associato a vivo dolore ed eventualmente a edema; si osserva per lo più in portatori di arteriopatie periferiche.

La cianosi è un caratteristico colore violaceo della cute e delle mucose che traspare dai capillari per la presenza di emoglobina ridotta in quantità superiore a 5 g per ogni 100 ml di sangue.
poliglobulico che può avere fino a 25 g di Hb per 100 ml di sangue, la soglia della cianosi si può facilmente raggiungere, mentre nel soggetto anemico è invece difficile che una cianosi si realizzi.
Cianosi generalizzate. Possono riconoscere differenti motivi fisiopatologici:
un aumento di concentrazione della Hb ridotta nel sangue arterioso;
un aumento della estrazione dell’O2 a livello dei tessuti;
la presenza di una Hb patologica (meta emoglobina).
Cianosi centrali cardiache
Sono dovute a cardiopatie congenite che condizionano la immissione di una quantità più o meno rilevante di sangue venoso nella circolazione arteriosa per cortocircuito tra cuore destro e cuore sinistro. Le cause più frequenti di cianosi cardiaca centrale sono:
la trasposizione dei grossi vasi e il tronco comune nei quali la cianosi è presente alla nascita;
la tetralogia di Fallot nella quale la cianosi tende a comparire (o ad accentuarsi) alcuni giorni dopo la nascita, quando la fisiologica chiusura del dotto arterioso di Botallo elimina una importante via attraverso la quale il sangue può raggiungere il polmone ed essere ossigenato;
una cianosi cardiaca centrale si può realizzare tardivamente (od occasionalmente) anche in cardiopatie congenite con shunt sinistro-destro che abitualmente cianogene non sono (difetti del setto interatriale, difetti del setto interventricolare e dotto arterioso di Botallo): questo si verifica in occasione di un aumento delle resistenze polmonari per arteriolosclerosi conseguenza di una ipertensione arteriosa polmonare, o per improvvisi ostacoli sulla via polmonare quali una polmonite o il pianto stesso che determinino una permanente o transitoria inversione dello shunt.
Questo tipo di cianosi determina facilmente ippocratismo digitale, una deformazione a bulbo delle ultime falangi delle dita delle mani ( dita a bacchetta di tamburo con unghie a vetrino di orologio'), talora in associazione ad osteoarlropatia ipertrofica di Pierre Marie, un caratteristico ispessimento del periostio delle ossa lunghe.
Cianosi centrali polmonari
Sono sostenute da condizioni che si oppongono a una completa saturazione in 02 del sangue.
Le cause più comuni di questo tipo di cianosi sono:
immaturità dei centri respiratori; la cianosi del prematuro può rappresentare un episodio dei primi momenti 
di vita extrauterina e risolversi dopo brusche stimolazioni che faranno uscire il neonato dalla apnea;
lesioni cerebrali da emorragia “intra partim i” con compromissione dei centri del respiro; possono condizionare lesioni cerebrali irreversibili da anossiemia;
diminuzione della pressione parziale dell’ossigeno nell’atmosfera e quindi nell’aria alveolare: cianosi delle grandi altezze, della respirazione in ambiente viziato, dei palombari;
ostruzione delle vie respiratorie che non consenta una adeguata ventilazione polmonare: corpi estranei, laringospasmo, flogosi laringee, edema della glottide, tumore del laringe, compressioni sulla trachea, bronchiti capillari;
alterazioni degli alveoli polmonari nelle polmoniti estese (in tal caso è importante il cortocircuito di sangue venoso nelle zone infiltrate), nella tubercolosi miliare, nelle fibrosi polmonari primitive o secondarie e in particolare nella malattia delle membrane jaline del neonato;
atelettasia del polmone da versamento pleurico o pneumotorace spontaneo;
ostacolo alla meccanica respiratoria da fratture costali oppure da malattie nervose (paralisi ascendente di Landry), muscolari (miastenia) o dei tessuti superficiali (sclerodermia);
alterile luetica polmonare (malattia di Ayerza-Arillaga), una varietà di cor polmonare cronico.
i segni iniziali della cianosi andranno ricercati laddove meglio si possono apprezzare le modificazioni del colore rosso del sangue (mucose);
oppure dove vi siano condizioni che possano localmente accentuare la venosità del sangue attraverso una maggiore estrazione di O2 (parti distali, letto ungueale, padiglione dell’orecchio).
Cianosi da poliglobulia
Questo meccanismo è operante:
per la più completa apertura dei capillari secondaria all’ipervolemia;
per il rallentamento del flusso dovuto all’iperviscosità del sangue;
per la peggior ossigenazione inerente alla incapacità polmonare a saturare debitamente in O2 tutta la Hb.
Cianosi da metaemoglobinemia
Dipendono dalla presenza di ferro trivalente nella molecola metaemoglobinica che diviene così incapace di fissare ossigeno e di assolvere alla funzione respiratoria.
Cianosi periferiche
Sono dovute al rallentamento del circolo periferico con aumento della estrazione di O2 a livello dei tessuti.
La condizione più comune è lo scompenso congestizio destro di cuore per vizio mitralico, cor polmonare cronico o cardiomiopatia.
Il quadro cianotico non è mai di pari intensità su tutta la cute del corpo: Il tasso di metaemoglobina che può provocare la cianosi è variabile da caso a caso, oscillando da 1,1 g a 2,4 g; sempre comunque superiore di oltre 10 volte ai tassi di metaemoglobina considerati come fisiologici (0,1 g per 100 ml di sangue).

Si riconoscono:

metaemoglobinemie congenite nelle quali la cianosi è presente dall’infanzia e si trasmette come carattere ereditario.
Possono essere dovute a:
• anormale formazione di metaemoglobina: il difetto è dovuto ad un’anomalia della globina (e non dell’eme!);
• deficienza del sistema enzimatico eritrocitario devoluto a mantenere l’Hb in stato non ossidato;
metaemoglobinemie acquisite per intossicazione con veleni ossidanti (particolarmente frequente quella da assorbimento percutaneo di coloranti scuri per scarpe). Si può trattare di intossicazioni medicamentose o professionali (fenacetina, nitriti, clorato di potassio, anilina e suoi derivati, sottonitrato di bismuto, sulfamidici);
la cianosi enterogena che è legata a metaemoglobinemia acquisita endogena per abnorme produzione di nitriti da parte della flora intestinale, si presenta a crisi, in associazione a turbe intestinali.
La colorazione blu-verdastra del sangue venoso lasciato all’aria, farà porre la giusta diagnosi che l’esame spettroscopico del sangue confermerà attraverso il rilievo delle caratteristiche bande della metaemoglobina.
Utile la ricerca dei corpi di Heinz nelle emazie.
Cianosi distrettuali. La cianosi ad un arto può essere dovuta a trombosi venosa, tromboflebite, estese varici o a compressione sulla vena principale di deflusso; generalmente si associa a edema.
La cianosi al tronco e agli arti inferiori, molto rara, si osserva in portatori di canale di Botallo nei quali per una concomitante coartazione aortica la pressione arteriosa polmonare superi la pressione sistemica.
L'acrocianosi consiste in una colorazione blu-violacea permanente, diffusa e simmetrica alla faccia dorsale delle mani e dei piedi e talvolta alla parte distale degli avambracci e delle gambe dove possono comparire chiazze più o meno grandi di “livedo”.
Questo tipo di cianosi si accentua col freddo: va ricondotta a stasi sanguigna nel territorio capillare che non sembra essere secondaria a spasmo arteriolare (come nel morbo di Raynaud) ma all’esistenza di un sistema di anastomosi arteriolo-venulari che sottraggono sangue al circolo capillare.
B EQUILIBRIO ACIDO-BASE
Dal catabolismo dei glicidi, lipidi e protidi derivano radicali acidi dei quali l’organismo si libera attraverso il rene e attraverso il polmone.
pH. Un acido è una sostanza che in soluzione è capace di liberare H+. Una base è una sostanza capace di catturare H+ dalla soluzione che li contiene.
La concentrazione degli H+ nel sangue è molto bassa, dell’ordine di 40 nEq/l, e per esprimerla numericamente sarebbe necessario impiegare una cifra preceduta da molti zeri.
Si è preferito così usare il logaritmo dell’inverso della concentrazione idrogenionica espressa in moli, definito con il nome di pH:
quando la concentrazione degli H+ aumenta il pH si abbassa;
quando la concentrazione degli H+ diminuisce il pH aumenta.
La tolleranza agli incrementi e ai decrementi della concentrazione degli H+ è molto scarsa e la vita è compatibile entro limiti di pH compresi fra 7,00 e 7,80.
Riserva alcalina. L’organismo ha la proprietà di difendersi prontamente da un accumulo di radicali acidi in quanto il sangue e i liquidi interstiziali possono essere considerati come soluzioni tampone capaci di rimuovere gli H+ in eccesso e di consentire il ripristino di un pH normale.
Le soluzioni tampone possiedono una potenziale riserva di acidità o di alcalinità in quanto contengono un acido o una base deboli (cioè poco ionizzati) insieme a un sale altamente ionizzato dello stesso acido o della stessa base.
Se indichiamo con B una base debole e con HB il sale fortemente dissociabile della stessa base, l’equilibrio della soluzione tampone può essere indicato con:
B + H.
Ogni aumento di H determinerà lo spostamento dell’equilibrio verso destra, ogni diminuzione lo spostamento verso sinistra con conseguente correzione del pH.
Questo dispositivo biochimico di difesa dalle variazioni dell’equilibrio acido-base prende il nome di riserva alcalina.
Il sistema bicarbonato/acido carbonico è il principale tampone presente nei liquidi corporei.
Esso è regolato dalla formula di Henderson e Hesselbach:
log bicarbonati pH = pK + ---------------------acido carbonico dove il rene provvede alla regolazione dei bicarbonati e la ventilazione polmonare a quella dell’acido carbonico.
Tuttavia, nella prima fase dello sviluppo delle alterazioni dell’equilibrio acido/base, in particolare in quelli di origine respiratoria, sono i cosiddetti sistemi tampone non bicarbonato a provvedere ad una correzione, sia pure parziale, della variazione del pH. I tamponi non bicarbonato, costituiti principalmente dalle proteine plasmatiche, dotate di carica negativa (anioni), provvedono infatti a limitare, nei primi giorni, l’aumento della concentrazione idrogenionica, dando il tempo al tampone renale di sviluppare il tentativo di compenso.
Con una riserva alcalina efficiente le variazioni brusche del pH del sangue sono rapidamente compensate perché gli H+ in eccesso vengono bloccati dal sistema tampone. Ma la scomparsa degli H+ si realizza con produzione di CO2 che dovrà essere escreta per via respiratoria e con dissipazione del tampone bicarbonato il quale dovrà essere in qualche modo ricostituito.
La conservazione dell’equilibrio acido-base richiede pertanto:
una buona capacità di eliminare per via respiratoria il CO2 prodotto in eccesso;
una buona funzionalità renale che consenta la escrezione dei radicali acidi e soprattutto il recupero dei bicarbonati.
Tre sono i meccanismi principali di escrezione dei radicali acidi attraverso il rene e in tutti è impegnato il trasporto attivo del sodio:
riassorbimento dei bicarbonati: avviene per il 90% nel tubulo prossimale grazie allo scambio diretto fra Na+ e H+ mentre il sodio riassorbito trascina passivamente gli HCO3 per mantenere l’equilibrio delle cariche elettriche;
escrezione di acidi titolabili (soprattutto fosfati): si realizza in massima parte nel tubulo distale secondo lo schema seguente:
Na2HPO4 + H+ + HCO3- -> NaH2PO4 + HCO3 + Na+;
gli idrogenioni vengono escreti nel fosfato bibasico, il sodio è riassorbito e si trascina l’HCO3;
escrezione di NH4: avviene prevalentemente nelle cellule del tubulo distale dove per desaminazione della glutamina si formano NH3 e alfa-chetoglutarato; l’NH3 passa nel lume tubulare e in base allo schema:
NH3 + H+ + HCO3 + Na+ + Cl -> NH4Cl + Na+ + HCO3
la NH3 viene escreta come cloruro di ammonio trascinando un idrogenione; il Na+ viene riassorbito e il HCO3 lo segue.
Ciascuna di queste operazioni comporta:
escrezione di radicali acidi con le urine.
Emogasanalisi. La valutazione dell’equilibrio acido-base impiega analizzatori automatici capaci di effettuare la contemporanea misurazione del pH, della pCO2, della pO2 e della emoglobina (Hb).
Il dosaggio viene effettuato su di un piccolo campione di sangue arterioso (125-225 ml) che deve essere prelevato in siringa eparinizzata mediante puntura della arteria radiale o femorale, avendo la cautela di evitare ogni contatto del sangue con l’aria.
L’analizzatore automatico comprende elettrodi speciali per la misura del pH, della pCO2, della pO2 e un fotometro a lunghezza d’onda unica per il dosaggio della Hb.
Il pH viene misurato con la tecnica potenziometrica facendo uso di un elettrodo a vetro e di un elettrodo di riferimento a calomelano-saturo. I valori normali oscillano da 7,35 a 7,45.
La pCO2 viene sempre misurata con tecnica potenziometrica impiegando un elettrodo a vetro immerso in una soluzione salina contenente bicarbonato e separato dal sangue da una membrana di teflon permeabile alla CO2; all’equilibrio si verifica una variazione di pH nella soluzione salina proporzionale al valore della pCO2. I valori normali sono sino a 40 mmHg.
La misura della pO2 è di tipo amperometrico (elettrodo di Clark): l’elettrodo di platino viene polarizzato ad una tensione adatta per ridurre PO2 che diffonde all’elettrodo attraverso una membrana di propilene; il flusso di elettroni viene misurato come intensità di corrente. I valori di normalità sono compresi tra 60 e 100 mmHg.
Basandosi sui valori del pH, della pCO2, della pO2 e della Hb, l'analizzatore automatico è in grado di derivare inoltre i seguenti parametri supplementari:
concentrazione dei bicarbonati nel plasma (HCO3); i valori normali compresi fra 21 e 25 mmol/l;
concentrazione della CO2 totale del plasma (TCO2); valori normali compresi fra 22 e 26 mmol/l;
eccesso attuale di basi (ABE): indica la quantità di basi o di acidi necessaria per riportare a pH 7,4 un campione di sangue con pCO2 pari a 40 mmHg; se aumentano i radicali acidi non volatili questo indice ha un valore negativo che equivale al deficit di basi o all'eccesso di acidi; se aumentano i radicali basici, esso sarà espresso da un valore positivo che equivale all'eccesso di basi o al deficit di acidi; valori normali compresi fra -2,8 e +1,7 mmol/l;
eccesso standard di basi (SBE): indica l'eccesso di basi all'interno del compartimento fluido; valore normale compreso fra -2,8 e +1,7 mmol/l;
concentrazione standard di bicarbonati plasmatici (SBC): esprime la concentrazione plasmatica dei bicarbonati nel campione di sangue equilibrato a pCO2 di 40 mmHg, a 37°C e a saturazione totale di Hb e rappresenta l'elemento metabolico dell'equilibrio acido-base; valore normale compreso fra 22 e 26 mmol/l;
saturazione in ossigeno (SAT): viene espressa come valore percentuale fra la quantità di O2 combinata con la Hb e la quantità di O2 che potrebbe effettivamente legarsi alla stessa; valore normale compreso fra il 95 e il 99%;
contenuto totale in O2 del sangue (O2CT): esprime la somma della concentrazione dell'O2 disciolto nel sangue e di quello legato alla HB; valore normale compreso fra 15 e 23 vol%.
Tutte le misurazioni e i valori calcolati, corretti per la temperatura corporea del soggetto in esame, sono riportati sul monitor a raggi catodici e trascritti da una stampante con l'ora, la data e il tipo di campione analizzato.
Diagramma di Davenport. L'acidosi è un aumento di concentrazione degli H+ nel sangue espresso da una proporzionale diminuzione del pH.
L’alcalosi è una diminuzione di concentrazione degli H+ nel sangue espressa da un proporzionale aumento del pH.
Ma quando il pH del sangue si abbassa, gli H+ liberi vengono tamponati e poi rimossi così che il pH ritorna ai valori di partenza (acidosi compensata); e quando il pH del sangue si innalza, gli H+ vengono liberati dai sistemi tampone e il pH del sangue ritorna ai valori di partenza (alcalosi compensata).
Esiste pertanto una interrelazione fra pH e riserva alcalina che è bene espressa dal diagramma di Davenport il quale consente di calcolare il terzo termine della equazione di Henderson e Hesselbach quando di questa siano noti gli altri due.
Nel diagramma di Davenport emergono chiaramente quattro differenti tendenze nella patologia dell’equilibrio acido-base:
verso l’acidosi metabolica;
verso l’acidosi respiratoria;
verso l’alcalosi metabolica;
verso l’alcalosi respiratoria.
L’emogasanalisi ha tuttavia semplificato le cose perché consente una rapida e attendibile misura di tutti e tre i parametri del diagramma di Davenport (più altri supplementari), e perché aggiunge la misura della pO2 che è indispensabile nella valutazione delle acidosi respiratorie.
Acidosi metabolica. L’acidosi metabolica è dovuta alla diminuzione del numeratore della equazione di Henderson e Hesselbach, cioè al massimo impegno e poi alla incapacità dei bicarbonati a neutralizzare radicali acidi di qualsiasi provenienza.
Il quadro umorale è caratterizzato da:
pH diminuito (compreso fra 7,25 e 7,35) o non modificato se la acidosi metabolica è compensata;
bicarbonati plasmatici diminuiti (attorno a valori di 10 mEq/l o meno);
pCO2 diminuita, attorno a valori di 20-30 mmHg, che indica una tendenza più o meno efficiente alla correzione respiratoria dell’errore metabolico.
Il rene esercita un ruolo fondamentale nel compenso di una acidosi metabolica grazie al tentativo di aumentare la concentrazione dei bicarbonati per riportare il pH al valore di partenza.
Una acidosi metabolica può essere dovuta a:
una invasione acida endogena o esogena che impegna i meccanismi regolatori dell’equilibrio acido-base; tali la chetoacidosi diabetica, la acidosi lattica e le intossicazioni da metanolo, alcol, salicilato e glicole etilenico; Traumi cranici, accidenti vascolari cerebrali, encefaliti sindrome di Guillain-Barré, intossicazione da barbiturici o altri sedativi, miastenia, botulismo.
Una compromissione dell’apparato respiratorio: bronco-pneumopatie acute e croniche, fibrotorace, pneumotorace cifoscoliosi, traumi toracici, sindrome di Pickwick.
Il quadro clinico varia da caso a caso:
quasi sempre sono apprezzabili cianosi, con cefalea, confusione mentale, agitazione psico-motoria e sudorazione, con arrossamento e ipertermia cutanea secondarie alla vasodilatazione determinata dall’ipercapnia, con aumento della frequenza e della gittata cardiaca, tachipnea e dispnea;
nei casi gravi ottundimento della psiche e del sensorio fino al coma ipercapnico (carbonarcosi); la grave ipercapnia, inoltre, associata all’ipossia, può determinare ipotensione arteriosa, sia per la vasodilatazione che per la depressione della contrattilità miocardica.
Quando il difetto di eliminazione della CO2 a livello alveolare è particolarmente grave e di brutale istituzione non può non associarsi un deficit altrettanto marcato di ossigenazione; ciò comporta una compromissione del metabolismo cellulare con produzione endogena di valenze acide donde il quadro misto di acidosi metabolica e respiratoria; nell’edema polmonare acuto ad esempio si realizza una acidosi di tipo prevalentemente metabolico.
Alcalosi metabolica. La alcalosi metabolica è dovuta a un aumento della concentrazione di bicarbonati senza un proporzionale aumento della pCO2.
Il quadro umorale è caratterizzato da:
pH aumentato (7,45) o non modificato se l’alcalosi metabolica è compensata;
pCO2 normale o lievemente aumentata;
bicarbonati plasmatici aumentati.
Tra le alcalosi metaboliche si distinguono:
Alcalosi metaboliche cloro-responsive, caratterizzate da ridotta escrezione di cloro con le urine (<10 mEq/1):
post-ipercapniche;
secondarie a fibrosi cistica;
da eccessiva perdita di radicali acidi a livello gastrico, per vomito incoercibile o per aspirazioni gastriche con sondino protratte per lungo tempo; a livello colico, per adenoma villoso e nelle diarree cloro-disperdenti congenite; per abuso di lassativi;
nelle terapie con diuretici prolungate o eccessive, sia per l’effetto stesso dei diuretici sullo scambio ionico a livello dei tubuli renali, che per deplezione di volume, che determina tra l’altro un iperaldosteronismo secondario.
Alcalosi metaboliche cloro-resistenti, caratterizzate da normale escrezione di cloro con le urine (>10 mEq/1):
nell’iperaldosteronismo primitivo (sindrome di Conn) in associazione a ipokaliemia e tetania;
deficit congenito di 11-idrossilasi o inibizione dell’enzima da liquirizia, carbenoxolone o tabacco da masticare, o deficit congenito di 17cc-idrossilasi;
sindrome di Cushing;
sindrome di Liddle;
ipertensione renovascolare;
sindrome di Bartter e sindrome di Gitelman;
deplezione severa di potassio;
ipomagnesiemia.
Si può assistere all’istaurarsi di un’alcalosi metabolica anche nei seguenti casi:
eccessiva somministrazione di alcali, come accade nella sindrome latte-alcalini degli ulcerosi o eccessivo apporto di bicarbonato;
ipercalcemie;
emotrasfusioni;
nella rialimentazione dopo digiuno per tempi prolungati (refeeding syndromé).
Il quadro clinico si può presentare con tetania da alcalosi, che talvolta viene evocata invitando il paziente a respirare rapidamente e profondamente, alterazioni della psiche e del sensorio (insonnia, irritabilità), dolore toracico da ischemia miocardia da vasocostrizione e possibile insorgenza di aritmie per ipokaliemia e ipomagnesiemia.
Alcalosi respiratoria. L’alcalosi respiratoria è dovuta a una diminuzione della pCO2 per aumento della ventilazione polmonare.
Le cause di un’alcalosi respiratoria possono essere:
embolia polmonare; l’iperventilazione secondaria alla alterazione della perfusione che determina ipossia, riduce la pressione parziale di CO2 con aumento del pH;
iperventilazione volontaria o respirazione in ambienti umidi o surriscaldati, o per errori nella ventilazione assistita;
esercizio fisico a grandi altezze;
intossicazione da salicilato;
coma epatico.
Il quadro umorale è dominato da un aumento del pH (nell’alcalosi respiratoria scompensata) e dalla diminuzione della pCO2. Il quadro clinico è caratterizzato da disturbi neurologici (ansia, euforia, allucinazioni, crisi comiziali, tetania), disturbi cardiaci (aritmie ipercinetiche) e dolore toracico da vasocostrizione coronarica, disturbi gastroenterici (nausea e vomito). Nell’ittero le feci potranno essere:
-   normocoliche, cioè di aspetto e colorazione normali;
-   acoliche (o ipocoliche), cioè scolorate e di aspetto simile alla creta per mancanza di stercobilina;
-   pleiocromiche, cioè ipercolorate e simili alla pece per eccesso di stercobilina.

L'ispezione delle feci è per lo più sufficiente a dare un orientamento sul loro contenuto in stercobilina, sempre che il paziente non ingerisca sostanze capaci di alterarne il colore (carbone) o non presenti emorragie digestive (feci nere).

La misura della stercobilina si effettua con il reagente di Ehrlich previa riduzione della stercobilina a stercobilinogeno facendo reagire l'omogenato di feci con idrato ferroso: quindi si procede allo sviluppo di colore con p-dimetilaminobenzaldeide.

Si considerano tre varietà di ittero:
-   ittero pre-epatico;
-   ittero epatico;
-   ittero post-epatico.

Ittero pre-epatico
Un ittero è definito “pre-epatico” quando dovuto a iperproduzione di bilirubina per eccessiva emocateresi o a iperproduzione di bilirubina da shunt.
Dobbiamo pertanto considerare:
-   le iperbilirubinemie delle malattie emolitiche nelle quali la distruzione quotidiana di Hb passa dai valori normali di 7,5 g nelle 24 ore a 50 g ed oltre. Le notevoli possibilità funzionali del fegato spiegano perché nell’adulto difficilmente vengano superati i 5-6 mg% di bilirubinemia. L’ittero sarà un ittero a bilirubina non coniugata, acolurico, acolaremico, acolalurico, urobilinurico e con pleiocromia fecale per la esaltata escrezione biliare di bilirubina;
-   la iperbilirubinemia da shunt che non è dovuta ad un esaltato processo di emocateresi. Accanto a forme idiopatiche come la iperbilirubinemia di Israels, della quale sembra responsabile una iperplasia eritroblastica con lisi prematura e inerente liberazione di Hb, vanno inquadrate in questo gruppo la iperbilirubinemia delle talassemie e dell’anemia perniciosa per quanto compete alla eritropoiesi midollare inefficiente, e la iperbilirubinemia delle porfirie nella quale sembra accertato un impegno dei precursori porfirici dell’eme e pertanto una genesi epatica e non midollare (bilirubina “metabolica”).

Ittero epatico
Un ittero è definito “epatico” quando dovuto a un difetto di glicurono-coniugazione della bilirubina o ad un inadeguato trasporto di essa dal polo vascolare al polo biliare degli epatociti.
La sindrome di Gilbert (colemia familiare) è dovuta ad un difetto congenito di captazione della bilirubina libera da parte delle cellule epatiche: l’ittero è modesto e del tutto benigno.
La sindrome di Crigler-Najjar è un ittero congenito dovuto a incapacità del fegato a coniugare la bilirubina: nel neonato porta fatalmente a complicazioni nervose per impregnazione bilirubinica dei nuclei della base (ittero nucleare).
L'ittero fisiologico del neonato è dovuto a un transitorio deficit di glicurono-coniugazione della bilirubina; è più intenso nel prematuro; quando la bilirubinemia supera i 20 mg% emerge il pericolo dell’ittero nucleare con gravi reliquati di tipo extrapiramidale.
La sindrome di Dubin-Johnson (della quale la sindrome di Rotor è considerata una varietà) è caratterizzata da iperbilimbinemia prevalentemente coniugata e dal deposito di un pigmento non bilirubinico negli epatociti che conferisce al fegato un colorito nerastro (ittero a fegato nero). Sarebbe dovuta a incapacità delle cellule epatiche a trasferire la bilirubina coniugata nei capillari biliari per cui questa rigurgiterebbe nel sangue in forma di bilirubina a reazione diretta.
L'epatite virale decorre con un ittero a bilirubina libera e coniugata ad un tempo; sono caratteristiche la coluria e la urobilinuria; talvolta una chiara impronta colestatica che si manifesta con colalemia, colaluria e feci scolorate.
Gli itteri jatrogeni hanno consentito di identificare differenti possibili patogenesi dell’ittero:
-   inibizione della captazione epatica della bilirubina (ittero da estratto di felce maschio: un farmaco usato come tenifugo);
-   inibizione della glicurono-coniugazione (ittero da steroidi progestativi); si può manifestare nel neonato anche per presenza di progestinici nel latte materno;
-   blocco alla escrezione della bilirubina a livello intracellulare (itteri da novobiocina, da rifamicina e da steroidi C-17-alchil sostituiti: metiltestosterone, noretandrolone e noretinodrel); anche l’ittero del terzo trimestre di gravidanza è stato ricondotto a un incremento di ormoni steroidei;
-   ostacolo duttulare all’escrezione con reazione periduttulare (itteri da fenotiazina, da clorpropamide, da nitrofurano).
Gli itteri da iproniazide, da cincofene, da isoniazide, da alotano, realizzano un danno cellulare simile a quello dell’epatite.
Gli itteri da fenilbutazone, da acido para-aminosalicilico e da sulfamidici riconoscerebbero come causa una ipersensibilità.

Ittero post-epatico
Rientrano in questa categoria:
-   gli itteri da colestasi intraepatica: l’ostacolo alla secrezione biliare interessa i duttuli e i dotti settali, è il caso della cirrosi biliare primitiva e di alcune infiltrazioni proliferative (leucemiche o granulomatose); oppure dotti biliari di calibro maggiore come nelle colangiti sclerosanti o nei colangiocarcinomi;
-   gli itteri da colestasi extraepatica: condizionata da calcolosi delle vie biliari, da neoplasie primitive delle vie biliari o da compressione delle vie biliari dall’esterno (carcinoma della testa del pancreas, stenosi cicatriziali, adenopatie dell’ilo epatico).
Si tratta in tutti i casi di un ittero intenso, a tonalità verdinica o melanica, colurico, colalemico (donde il prurito e la bradicardia), colalurico, non urobilinurico se l’occlusione della via biliare principale è completa, nel qual caso le feci sono completamente scolorate.
L’aumento della bilirubina coniugata nel sangue è stato attribuito a una inversione della corrente di secrezione biliare negli epatociti.

I criteri generali per il riconoscimento di una dermatosi sono:
-   la identificazione delle lesioni elementari;
-   la loro topografia.
Le alterazioni cutanee elementari dal cui riconoscimento è possibile giungere all’inquadramento delle singole dermatosi sono: l'eritema, il pomfo, la papilla, la vescicola, la bolla, la pustola, il nodulo, il nodo, l’ulcera, la squama e la zona atrofica.
Ma non sempre le dermatosi presentano un’unica lesione elementare: l’eczema per esempio, che è una dermatosi microvescicolare, potrà presentare estesa sovrapposizione squamosa, crostosa, ulcerosa o pustolosa.
Dermatosi eritematose. L’eritema è una persistente zona di arrossamento della pelle, di estensione variabile, a margini più o meno irregolari.
Gli eritemi morbilliformi e scarlattiniformi sono analoghi agli esantemi del morbillo e della scarlattina che descriveremo più avanti; hanno significato tossico alimentare o medicamentoso (sulfamidici, antibiotici).
Gli eritemi di tipo marginato sono ben delimitati da confini a carattere policiclico.
Più caratteristico è l’eritema marginato aberrante della malattia da siero che insorge in ottava o nona giornata dalla prima iniezione di siero eterologo in soggetti mai in precedenza trattati, o anticipato in terza, quarta giornata in coloro che avevano subito una precedente sensibilizzazione.
Inizia alle regioni glutee (là dove sono state praticate le iniezioni del siero) e si diffonde a macchia d’olio alle regioni viciniori; presenta contorni policiclici ed è spesso associato o seguito da manifestazioni di tipo morbilliforme o pomfoide.
Gli eritemi fissi sono rappresentati da una o poche chiazze a topografia variabile ma costante nello stesso soggetto (per lo più alle superfici estensorie degli arti e al tronco). Il loro diametro è di 1-4 mm, il loro colore è rosso livido; sono estremamente pruriginosi, talvolta leggermente rilevati e risolvono con abbondante desquamazione.
Insorgono in seguito alla somministrazione di antipirina, fenacetina, chinino, e hanno il significato di una reazione cutanea di intolleranza al farmaco.
Gli eritemi di tipo polimorfo dapprima si presentano rilevati secondo un aspetto eritemato-papuloso e virano da un colore rosso vivo ad una tonalità violacea; poi manifestano zone di risoluzione centrale (eritema anulato) con eventuale formazione di anelli policromatici concentrici (eritema iris).
L’eritema polimorfo essudativo di Hebra si manifesta con lesioni di forma rotondeggiante, della grandezza di una moneta, localizzate alle facce estensorie delle mani e degli avambracci, dei piedi e delle gambe, al collo e al volto.
Per il carattere eritemato-papuloso si distingue dall’eritema nodoso che è parimenti localizzato alle sedi estensorie degli arti.
La malattia è quasi sempre febbrile, decorre con dolori articolari e muscolari e presenta manifestazioni stomatitiche e congiuntivitiche.
L’eritema polimorfo essudativo di Hebra viene inserito nel capitolo delle dermatomucositi infettive nel quale trovano posto:
-   da un lato malattie a prevalente localizzazione cutanea come l’eritema polimorfo;
-   dall’altro malattie a prevalente localizzazione mucosa come la sindrome di Stevens-Johnson e la malattia di Reiter.
In realtà esistono numerose forme di transizione fra i due gruppi; a volte prevalgono le manifestazioni mucositiche (uretro-congiuntivali stomato-congiuntivali), a volte le manifestazioni cutanee di tipo eritematoso morbilliforme, scarlattiniforme o più sovente polimorfo.
Gli eritemipurpurici si osservano nella pellagra; si tratta di arrossamenti cutanei a chiazze piuttosto estese che interessano le parti scoperte degli arti e non scompaiono del tutto alla vitro-pressione perché al substrato eritematoso si associano numerose, piccole emorragie; evolvono in desquamazione e pigmentazioni.
La eresipela è un eritema con interessamento flogistico del derma e del tessuto sottocutaneo.
La chiazza eresipelatosa esordisce in prossimità del confine fra cute e mucose (alla narice, alle labbra, alle palpebre), oppure da qualsiasi piccola discontinuità della pelle, punto di ingresso dello streptococco responsabile e punto di inizio della manifestazione infiammatoria; di estensione variabile, si presenta rosso-viva, lucida, rilevata sulla cute sana circostante dalla quale è divisa da un contorno netto, dolente e tende a estendersi verso le regioni circostanti (eresipela migrante). In alcuni casi la zona colpita manifesta rilievi bollosi contenenti una sierosità ricca in streptococchi.
Le linfoghiandole satelliti sono tumefatte: la temperatura è altamente febbrile e lo stato generale abbastanza compromesso.
L'eresipeloide si osserva in macellai che abbiano manipolato carni di suini ammalati di “mal rossino”; in corrispondenza delle mani compare una manifestazione di tipo eresipelatoso, rilevata, lucente che non si estende al di sopra del polso.
L’interessamento generale è scarso: la febbre non supera i 38°C, le linfoghiandole epitrocleari possono essere tumefatte ed è caratteristica la flogosi delle articolazioni della mano e del polso.
Il lupus eritematoso disseminato (eritematode acuto o eritemato-viscerite maligna) presenta con grande frequenza manifestazioni cutanee caratteristiche; quella più tipica è l'eritema a farfalla (eritema papilionaceo o vespertilio) che interessa il dorso del naso e le guance: si presenta di colore rosso vivace o rosso-violaceo ed è leggermente cheratosico (manifesta cioè una tenue desquamazione superficiale); nei casi particolarmente acuti in associazione a edema periorbitale e palpebrale, può conferire al paziente una caratteristica maschera eritemato-edematosa che risparmia solo la regione peribuccale.

Gli anticorpi antinucleari (ANA, antinuclear antibodies) comprendono un'ampia famiglia di autoanticorpi diretti contro antigeni nucleari differenti: DNA-proteina, DNA-nativo, DNA-denaturato, RNA. Essi sono presenti in circa il 100% dei casi di lupus e, in percentuali differenti, in altre connettiviti, in alcune malattie infiammatorie croniche (pneumopatie, epatopatie, ecc.) ed in una piccola percentuale di anziani, seppure a basso titolo. Questi anticorpi appartengono a varie classi di immunoglobuline, in genere fissano il complemento. Mediante la tecnica della immunofluorescenza gli ANA sono rilevati sfruttando la reazione tra anticorpi presenti nel siero del paziente ed antigeni nucleari del substrato (ad esempio, fibroblasti, fegato di ratto, cellule HEp-2, che sono cellule di carcinoma laringeo umano); la reazione antigene-anticorpo è resa visibile da un siero fluoresceinato antigammaglobuline. La fluorescenza nucleare viene distinta in quattro pattern fondamentali, a ciascuno dei quali corrisponde, nel siero, un ben determinato anticorpo antinucleare:
-   a) tipo omogeneo: la fluorescenza è uniformemente diffusa all'intera superficie nucleare; è il pattern più comune e meno specifico ed è dovuto alla presenza di anticorpi antidesossiribonucleoproteina, anti-istoni e anti-DNA binding protein.
-   b) tipo periferico: la fluorescenza è localizzata ai margini del nucleo ed è determinata dalla presenza di anticorpi diretti contro il DNA-nativo; il pattern è relativamente specifico per il LES.
-   c) tipo punteggiato: la fluorescenza del nucleo appare finemente granulosa; è un reperto abbastanza comune in numerose connettiviti ed è dovuto alla presenza di anticorpi diretti contro gli antigeni Sm e RNP; tale pattern si rileva più frequentemente nel LES e nella connettivite mista.
-   d) tipo nucleolare: la fluorescenza è localizzata al nucleolo ed è determinata dalla presenza di anticorpi anti-RNA nucleolare o anti-proteine associate all'acido ribonucleico nucleolare; tale pattern si evidenzia soprattutto nella sclerodermia.

Gli ENA sono anticorpi diretti contro antigeni nucleari estraibili (ENA: extractable nuclear antigen) e sono distinti in diversi sottogruppi. Quando l'immunofluorescenza per la ricerca degli ANA evidenzia un pattern di tipo punteggiato, è lecito sospettare la presenza di anticorpi anti-ENA che possono essere individuati con l'immunoprecipitazione in agar o meglio con la tecnica della controimmunoelettroforesi.
Gli anticorpi anti-RNP, specifici per unità ribonucleoproteiche, sono considerati markers della connettivite mista (100% dei casi), ma si riscontrano anche nel LES (25-40% dei casi) e più raramente nella sclerosi sistemica e nell'artrite reumatoide.
Gli anticorpi anti-Sm sono presenti in circa un terzo dei casi di LES e sono un marker specifico dell'affezione.
Gli anticorpi anti-SSA e anti-SSB, sinonimi rispettivamente degli anti-Ro e degli anti-La, si manifestano all'immunofluorescenza con un pattern punteggiato o nucleolare. Entrambi sono presenti nel 50-70% dei pazienti con sindrome di Sjògren, ma anche in casi di LES associati o meno a sindrome sicca.
Gli anticorpi anti-Scl-70 (attualmente denominati anche anti-topoisomerasi I) sono diretti contro una proteina cromosomiale non istonica e sono considerati markers della sclerosi sistemica diffusa, in particolare della forma caratterizzata da impegno polmonare.
Gli anticorpi anti-centromero sono ritenuti markers della sindrome CREST, nella quale sono presenti nel 90% circa dei casi e si riscontrano anche nella cirrosi biliare primitiva (10-30% dei casi); all'immunofluorescenza indiretta appaiono con un tipico pattern detto appunto centromerico.
Gli anticorpi anti-PM1 e anti-Jo1 sono diretti contro antigeni proteici, si ricercano con la tecnica dell'immunodiffusione doppia e su cellule HEp-2 si manifestano con un pattern di tipo punteggiato o nucleolare. Gli anti-PM1 si rilevano nel 60% circa dei casi di polimiosite associata a sclerosi sistemica, mentre gli anti-Jo1 nel 15-35% dei casi di polimiosite.
L’eritematode acuto può interessare in forma esantematica eritematosa o eritemato-bollosa anche il collo, il tronco e gli arti.
Evolve in atrofia cicatriziale: la cute diviene pallida, liscia e sottile, talvolta pigmentata a chiazze realizzando una caratteristica maschera facciale.
Nel plasma degli ammalati di lupus eritematoso disseminato sono presenti anticorpi antinucleo che possono essere svelati attraverso metodiche di autoimmunità come i tests ANA-ENA.
Il lupus discoide si presenta con elementi eritematosquamosi fissi, discoidi, localizzati alle mani e al viso: il viraggio in lupus eritematoso disseminato è una evenienza accertata e abbastanza frequente.
Le eritrodermie sono quadri cutanei eritemato-squamosi che interessano tutta la superficie del corpo.
L’aggravarsi dell’ispessimento cutaneo può portare a plicatura grossolana e fissurazioni ragadiformi in corrispondenza delle pieghe.
La dermatosi è resa particolarmente penosa dal prurito, sempre molto intenso, e dalla continua sensazione di freddo che si accentua fino al brivido se i pazienti vengono scoperti.
Una eritrodermia può avere origine tossica medicamentosa (crisoterapia, intossicazione da mercurio o da arsenico), può accompagnare una leucemia o può essere la temibile complicazione tardiva di un’altra dermatosi.
Dermatosi pomfoidi. Il pomfo è un rilievo cutaneo solido di colore roseo, di dimensioni variabili, che si istituisce rapidamente con prurito e che altrettanto rapidamente può scomparire; è dovuto Orticaria.

L'orticaria è dovuta a un edema circoscritto degli strati superiore e medio del derma che comprime i piccoli vasi sanguigni; è attribuita alla liberazione di istamina o di sostanze istamino-simili.

L'orticaria è la dermatosi pomfoide più importante; insorge rapidamente, preceduta da prurito e da eritemi a chiazze, e si manifesta con pomfi di dimensioni variabili.

A volte è una tipica espressione di intolleranza alimentare.

Molte volte non dipende da un determinato alimento ma dagli additivi che sono largamente impiegati per la conservazione dei cibi.

L’orticaria da medicamenti si istituisce per ogni contatto con la sostanza responsabile.

Non sempre esprime uno stato allergico: esistono orticarie da freddo e orticarie da fatica nelle quali sembra essere in gioco una locale liberazione di istamina per stimoli fisici.

Strisciando leggermente sulla cute con una punta smussa, si assiste alla rapida comparsa di una fugace linea rossa dovuta a locale liberazione di istamina (dermografismo rosso).

Nelle meningiti, la stria dermografica rossa è particolarmente vivace e persistente (stria rossa di Trousseau).

Negli iposurrenalismi la stimolazione meccanica lineare determina invece la comparsa di una stria bianca (stria bianca di Sergent).

Nelle orticarie la stimolazione meccanica può dar luogo alla comparsa di un pomfo lineare (orticaria factitia o dermografismo rilevato).

Dermatosi papulose.

La papilla è un rilievo solido circoscritto.

Le papille sifilitiche, caratteristiche del periodo secondario, sono generalizzate e compaiono a distanza di alcune settimane dal sifiloma iniziale con una sintomatologia generale di astenia, artromialgie, febbre e adenopatie diffuse.

Le papule assumono un aspetto squamoso al palmo delle mani e alla pianta dei piedi.

Eruzioni papulose possono essere presenti anche nella lebbra e nella tubercolosi.

Altre dermatosi papulose, quali il lichen ruberplanus, sono di esclusivo interesse specialistico.

Dermatosi vescicolose.

La vescicola è un accumulo di liquido sieroso in una piccola cavità contenuta nello spessore dell’epidermide.

Le vescicole eczematose sono piccolissime, fragili e tendono rapidamente a rompersi confluendo in una abrasione cutanea superficiale.

Le vescicole erpetiche sono meno numerose, di dimensioni maggiori e si mantengono a lungo ben distinte l’una dall’altra.

Eczemi.

Negli eczemi è molto difficile sorprendere la fase vescicolare.

Il più delle volte l’eczema si manifesta come una zona cutanea arrossata, abrasa in superficie e pertanto secernente liquido sieroso (eczema umido), talvolta impetiginizzata per sovrapposizione microbica.

Altre volte come una zona arrossata, costellata da numerosissime piccole squame (eczema secco).

Gli eczemi diffusi sono pruriginosi e tendono a localizzarsi al volto e alle zone flessorie degli arti.

Gli eczemi circoscritti sono spesso professionali; queste dermatiti allergiche da contatto sono per lo più di tipo eczematoso e si realizzano per un meccanismo di allergia mediata da cellule immunocompetenti.

Gli eczemi professionali sono particolarmente frequenti nei muratori, nei cementisti, negli addetti alle pulizie e nelle casalinghe. È tipica la localizzazione preferenziale alle mani e agli avambracci.

Fra gli eczemi extraprofessionali si riconoscono localizzazioni le più varie.

Per la diagnosi eziologica delle dermatiti da contatto viene utilizzato il test di scarificazione cutanea, che prevede l'applicazione sulla cute scarificata di una soluzione contenente un determinato aptene; oppure il patch test.

L'eczema varicoso o eczema da stasi si istituisce al terzo inferiore della gamba in portatori di varici e spesso prelude alla formazione di lesioni ulcerative a margine netto e a torpida evoluzione.

Herpes.

L'herpes simplex si localizza preferibilmente alle labbra e alle zone circostanti e accompagna con grande frequenza malattie acute febbrili; esso è composto da un raggruppamento più o meno esteso e irregolare di vescicole che confluiscono tardivamente ed entro 4-5 giorni si essiccano in una evidente crosta giallo-brunastra. È dovuto a un virus dermotropo e ha tendenza a recidivare nella stessa sede.

L'herpes progenitalis è dovuto a un altro, differente virus erpetico che si localizza sulla mucosa genitale. È estremamente contagioso e tende a ripetute recidive locali.

L'herpes zoster è una eruzione vescicolosa a grossi elementi.

Preceduto da dolori di tipo radicolare in corrispondenza della zona colpita, si palesa in loco con una manifestazione eritematosa rosso-vivace, leggermente rilevata.

Entro 12-14 ore su queste chiazze rosse e dolenti compaiono vescicole tese, di colore biancastro che contengono un liquido sieroso limpido.

In casi particolarmente gravi lo zoster può assumere una impronta emorragica (zoster emorragico) o gangrenosa (zoster gangrenoso).

Caratteristica fondamentale dello zoster è la sua localizzazione emilaterale con netta delimitazione in corrispondenza della zona mediana.

Le più frequenti localizzazioni sono:

quelle intercostali, che abbracciano metà del tronco per una estensione di uno o più metameri toracici;
quella cervicale o cervico-brachiale, che interessa le zone corrispondenti ai metameri C1-C7;
quella oftalmica, che colpisce la zona di distribuzione della branca oftalmica del nervo trigemino (varietà particolarmente pericolosa perché può interessare la cornea).
Lo zoster è una ganglioradicolite virale; può essere sintomatico di gravi emopatie, di malattie del sistema nervoso centrale, di intossicazioni.

Dermatosi bollose

La bolla è una grossa cavità epidermica contenente liquido sieroso.

Il pemfigo è la più frequente dermatosi bollosa; si tratta di una malattia assai grave per le ripercussioni di ordine generale, ma di competenza dermatologica.

L'hydroa aestivalis, dovuta alla azione fotosensibilizzatrice delle porfirine, è scatenata dalla esposizione alla luce solare e si localizza alle parti scoperte.

Gli elementi sono vescicolo-bollosi, a contenuto sieroso e insorgono su cute di aspetto normale, con febbre talvolta elevata. L'evoluzione porta alla formazione di croste che si staccano lasciando pigmentazioni o cicatrici indelebili.

Le porfirie realizzano le più importanti dermatosi bollose di interesse internistico.

Si conoscono:

la porfiria congenita eritropoietica;
la porfiria cutanea tarda;
la porfiria acuta intermittente.
La porfiria congenita eritropoietica è una patologica deviazione della sintesi delle protoporfirine verso gli isomeri I che vengono abbondantemente escreti con le urine.

La malattia decorre con anemia emolitica splenomegalica, fotosensibilità che induce una eruzione eritematobollosa sulle parti scoperte la quale evolve in ulcerazioni e infine in cicatrici mutilanti; la porfirinuria è costante e conferisce alle urine un caratteristico colore rosso.

La porfiria cutanea tarda è una varietà di porfiria epatica che decorre con intensa fotosensibilizzazione ed eruzione vescicolo-eritematosa tipo hydroa haestivalis.

È tipica la escrezione urinaria di porfobilinogeno mentre la porfobilinuria è apprezzabile soltanto durante le crisi.

La ingestione di barbiturici predispone alla manifestazione porfirica.

Una analoga porfiria acquisita è stata segnalata nell’intossicazione da esaclorobenzene.

La porfiria acuta intermittente che è la varietà più frequente di porfiria epatica, decorre senza fotosensibilizzazione; si manifesta con dolori addominali, vomito e stipsi, paresi di tipo polinevritico e sintomi psiconevrotici.

È tipica la forte escrezione urinaria di porfobilinogeno e di acido delta-amino-levulinico.

Per la ricerca delle porfirine urinarie possono essere usati l'esame diretto in luce ultravioletta o l'esame spettroscopico.

Una porfirinuria può essere secondaria: ad anemie emolitiche, a cirrosi epatica, a emocromatosi, a pellagra, a malattia di Hartnup, a mononucleosi infettiva, ad avvelenamenti da piombo, arsenico, mercurio, anilina, a particolare idiosincrasia verso i barbiturici.

I test di screening per una porfiria acuta possono essere ridotti al dosaggio dell'ALA e del PBG nelle urine.

Dermatosi pustolose.

La pustola è una piccola cavità epidermica a contenuto purulento.

La pustola carbonchiosa o pustola maligna inizia come una chiazza rosea e pruriginosa in corrispondenza delle parti scoperte; entro 12-24 ore si trasforma in pustola a contenuto siero-ematico che si rompe lasciando un’escara bruna circondata da una corona di piccole vescicole chiare.

La malattia colpisce coloro che hanno contatto con i bovini e gli ovini e che pertanto presentano facilità ad infettarsi con il Bacillus anthracis o con le sue spore.

Le piodermiti sono dovute a cocchi piogeni che spesso esercitano la loro azione in quanto trovano nell’organismo difese deficienti.

L'acne, che è frequente nei giovani, può essere sintomatica di un morbo di Cushing o di trattamenti corticosteroidei.

Dermatosi nodose e nodulari.

Sono lesioni che interessano profondamente il derma e il tessuto sottocutaneo.

L'eritema nodoso esprime una reazione allergica dell’organismo verso tossine, il più delle volte tubercolari o streptococciche.

Le manifestazioni sono localizzate alle regioni estensorie delle gambe e delle cosce in prossimità del ginocchio, e si presentano sotto forma di grossi elementi eritematosi rilevati, intensamente dolenti alla palpazione, di rapida insorgenza, con febbre e artromialgie; evolvono verso la risoluzione in circa due settimane lasciando come reliquato una lieve colorazione ecchimotica della cute.

Possono coesistere processi infiltrativi tubercolari del polmone o adenopatie ilari bilaterali da sarcoidosi.

La pannicolite di Weber-Christian può simulare l’eritema nodoso: ma i noduli, localizzati al pannicolo adiposo sottocutaneo delle regioni glutee e degli arti inferiori e solo successivamente alla cute sovrastante sono scarsamente dolenti, hanno una tonalità di colore rosso-vinoso e tendono a presentare col tempo una colliquazione centrale dovuta a necrosi del tessuto adiposo.

Le dermatosi nodulari sono numerosissime: alcune hanno significato tossico, altre infettivo, altre parassitario, altre granulomatoso, altre metaplastico, altre neoplastico.

La sarcoidosi può presentare una estesa gamma di manifestazioni cutanee; abbiamo già descritto l’eritema nodoso, ricordiamo ora i sarcoidi cutanei, localizzazioni nodulari di questa malattia generalizzata.

I sarcoidi cutanei sono noduli della grandezza di un pisello o poco più, di colore rosso-livido, localizzati al viso e alle spalle. Spesso si associano al lupus pernio.

La lebbra può manifestarsi con grossi noduli cutaneosottocutanei di colore variabile dal rosso-vinoso al giallofulvo per lo più localizzati alle mani e al volto che ne resta rtirpemente deformato.

I noduli hanno tendenza a ulcerarsi e portano alle note mutilazioni precedute da manifestazioni bollose e da anestesia superficiale.

La ricerca del bacillo di Hansen nel secreto nasale può dimostrare la presenza dell’agente responsabile tipicamente disposto a mazzi di sigari; può essere proficuamente condotta anche sul secreto di ulcerazioni leproso su materiale aspirato dai noduli, e viene condotta con la tecnica di Ziehl-Nielsen.

Gli xantelasmi hanno una sensibile importanza indiziaria verso uno stato di ipercolesterolemia. ```
Psoriasi: si noti il carattere argenteo delle squame che poggiano su aree nodulari biancastre o bianco-giallastre.

Dermatosi squamose. In molte dermatosi eritematose, vescicolari, papillose si osserva una desquamazione secondaria.
Fra le dermatosi squamose primitive ricordiamo la psoriasi che si manifesta con squame bianco-lucenti su cute integra o arrossata. Le squame si staccano facilmente con un lieve grattamento (segno della macchia di candela) e scoprono una superficie cutanea liscia e lucente. Si localizzano alle zone estensorie degli arti (al gomito e al ginocchio) ma anche al tronco e al cuoio capelluto.

Dermatosi ulcerose. Di particolare interesse internistico sono:
l’ulcera varicosa tipicamente localizzata al terzo inferiore della gamba su cute distrofica, eczematosa e pigmentata, conseguenza di varici o di ripetute tromboflebiti;
il male perforante plantare, ulcerazione torpida della pianta del piede in diabetici.
le ulcere da decubito, che si osservano con grande frequenza in malati cronici e defedati. Sono dovute alla prolungata compressione della cute e dei tessuti sottocutanei fra i piani ossei ed il letto. Per questo si localizzano elettivamente al sacro e al calcagno, là dove massimo e più prolungato è l’attrito.
Di prevalente interesse dermatologico sono le ulcerazioni cutanee di alcune malattie infettive quali la tubercolosi, la sifilide, le micosi e gli epiteliomi della pelle.

Dermatosi atrofiche. La zona atrofica è caratterizzata da una diminuzione dello spessore della cute per riduzione di numero e volume degli elementi che la costituiscono.
Le strie atrofiche, dette comunemente smagliature, si istituiscono durante la gravidanza: sono striature rosso-violacee scure disposte simmetricamente nelle due metà dell’addome, dovute alla distensione della parete addominale per l’utero gravido; col tempo divengono bianco-madreperlacee. Smagliature addominali analoghe si possono osservare nel corso di asciti e nel rapido ingrassamento: è caratteristica la loro disposizione perpendicolare al senso della trazione.
Le strie rubre o strie purpuree sono striature verticali o oblique di colore rosso-scuro, localizzate all’addome, ai glutei e alla radice delle cosce in numero variabile, di lunghezza minore rispetto alle strie gravidiche ma della stessa larghezza.

Sclerodermia: si può notare la levigatezza della cute.
Nella sclerodermia si realizza un indurimento della cute, che si dispone a placche oppure è diffuso. La localizzazione alle dita delle mani (sclerodattilia) è spesso preceduta da manifestazioni asfittiche di tipo raynaudiano e porta col tempo a vistose mutilazioni. La localizzazione al volto porta alla scomparsa della fisiologica mimica facciale. Nelle fasi avanzate sono frequenti le localizzazioni alla mucosa orale, all’esofago (con disfagia) e al polmone (con insufficienza respiratoria restrittiva). La diffusione a estese zone cutanee del torace può condizionare ostacolo alla espansione della gabbia toracica.
Nella sindrome CREST (calcificazioni, Raynaud, esofagopatia, sclerodermia, teleangectasie) la sclerodermia fa parte di un quadro complesso di connettivite con manifestazioni vascolari, viscerali, e si complica con osteolisi alle estremità delle falangi e calcificazioni ectopiche periarticolari e/o sottocutanee.

Tumori della pelle. Il carcinoma spinocellulare, il carcinoma basocellulare e il melanoma sono neoplasie di competenza dermatologica e chirurgica.
La neurofibromatosi di von Recklinghausen è caratterizzata dalla presenza di numerosi noduli cutanei di dimensione variabile e dalla coesistenza di piccole chiazze pigmentarie.
Il sarcoma di Kaposi è fra le neoplasie cutanee quella di maggiore interesse internistico.
Si tratta di una neoplasia connettivo-vascolare caratterizzata da proliferazione di cellule endoteliali, di cellule fusate disposte in fasci interconnessi e dalla presenza di emorragie. Si manifesta con la comparsa di chiazze piane di colore rosso-vinoso, a margine netto che poi tendono a presentare una trasformazione papulo-nodulare: preferiscono la pianta dei piedi e il palmo delle mani donde si estendono centripetamente; possibile anche la localizzazione ai genitali esterni.
Il sarcoma di Kaposi può metastatizzare ai linfonodi, ma anche al polmone e all’apparato digerente.
Si conoscono due varietà del sarcoma di Kaposi:
una a sviluppo lento che si manifesta preferibilmente in maschi anziani;
una a sviluppo rapido, frequente nell’Africa nera, possibile in soggetti immunodepressi e soprattutto nella sindrome di immunodeficienza acquisita (AIDS).

Gli esantemi infettivi sono manifestazioni cutanee caratteristiche di alcune malattie contagiose.

Rickettsiosi
Nel tifo esantematico (da Rickettsia prowatzeki trasmessa da pidocchi) la eruzione inizia in 6a-7a giornata di malattia al torace e si diffonde alla radice degli arti e all’addome, senza manifestarsi al palmo delle mani e alla pianta dei piedi, alla faccia e al collo.
Si tratta di macule eritematose della grandezza di una lenticchia, non confluenti fra loro, che presentano al centro piccole petecchie puntiformi.
Il morbo di Brill è attualmente considerato una variante della Rickettsiosi prowatzeki: la eruzione ha gli stessi caratteri, ma il quadro generale è più attenuato.
Nel tifo esantematico murino (da Rickettsia mooseri, trasmessa da pulci) l’esantema compare in 4a-5a giornata di malattia, localizzandosi dapprima alla base del torace per poi estendersi alla radice degli arti; il palmo delle mani e la pianta dei piedi sono interessati solo nel 50% dei casi.
Gli elementi eruttivi sono macule eritematose, talvolta leggermente rilevate, quasi mai petecchiali.
Nella febbre bottonosa (Rickettsia conori, trasmessa da zecche) devono essere considerati due ordini di manifestazioni cutanee:
la tache noire; l’esantema maculo-papuloso.
La tache noire è un’escara emorragica del diametro di 0,5-1 cm, di colore nerastro, localizzata per lo più alla ascella o all’inguine, là dove è avvenuta la inoculazione delle rickettsie ad opera della zecca.
L'esantema maculo-papuloso si manifesta precocemente, è di colore rosso intenso ed inizia al tronco per propagarsi agli arti; la eruzione è sempre localizzata anche al palmo delle mani e alla pianta dei piedi.
Nella febbre delle Montagne Rocciose (da Rickettsia rickettsii, trasmessa da zecche) l’esantema esordisce in 3a-4a giornata alla caviglia, al polso e alla fronte per estendersi rapidamente a quasi tutta la superficie del corpo, palmo e piante compresi.
È costituito da macule rosee che diventano rosso-vive, poi rosso-vinose o purpuree.
Nella febbre fluviale del Giappone (da Rickettsia orientale, trasmessa da acari) l’esantema maculoso inizia tardivamente in 3a-4a settimana di malattia.
Deve essere segnalata la lesione prodotta dall’acaro al suo ingresso attraverso la cute: un punto rosso del diametro di 1-2 mm che si ulcera e dà una adenopatia satellite.
Nei Paesi mediterranei devono essere considerate possibili solo le Rickettsiosi mooseri e conori.

Morbillo, V e VI malattia, rosolia. Morbillo
Nel morbillo:
il periodo di incubazione dura 8-15 giorni;
il periodo prodromico dura tre-quattro giorni e decorre con febbre elevata, esantema, arrossamento delle congiuntive, laringite, tracheite e bronchite. L’esantema è costituito da piccole macchie rosso-brune a livello del palato duro su di un fondo iperemico diffuso che coinvolge tutta la mucosa orale e faringea.
Sulla mucosa geniena a livello dei primi molari inferiori sono presenti delle macchioline rosse aventi al centro un piccolo rilievo biancastro puntiforme (macchie di Kóplik); il loro numero è in genere limitato a pochi elementi e la loro durata fugace; le macchie di Kòplik scompaiono con la comparsa dell’esantema e sono patognomoniche della malattia;
il periodo esantematico inizia in 3a-4a giornata, dopo un abbassamento critico della temperatura; l’esantema si manifesta con febbre elevata, dapprima alle regioni retroauricolari, alle guance, al collo e si estende rapidamente al viso, al tronco e agli arti.
Gli elementi sono eritematosi, leggermente rilevati, rapidamente confluenti, scompaiono con la vitropressione. Fra i singoli gruppi eruttivi è possibile accertare zone più o meno ampie di cute indenne.
La regressione dell’esantema inizia dopo 2-3 giorni dalla comparsa, con desquamazione a piccole scaglie; più lenta la regressione delle mucositi.
Quinta malattia
La V malattia esordisce con un esantema al viso che lascia indenne la zona perinasale e peribuccale e scompare entro 12-24 ore; con il progredire dell’esantema al volto compare una fugace eruzione morbilliforme alle regioni estensorie degli arti e al tronco che scompare entro poche ore.
Sesta malattia
Nella VI malattia, dopo un periodo prodromico con febbre e catarro delle prime vie respiratorie, compare una fugace eruzione morbilliforme a chiazze rade che interessa solo in parte il volto mentre la febbre scompare.
Rosolia
Nella rosolia il periodo di incubazione è di 15-20 giorni, le manifestazioni mucositiche del periodo prodromico sono scarse; l’enantema fa difetto e non vi sono macchie di Kòplik.
La febbre, sempre modesta e talora assente, inizia con l’esantema e persiste per pochi giorni.
L’esantema è costituito da piccoli elementi eritematosi, leggermente rilevati, di colore rosa (roseole) ben distinti l’uno dall’altro, che non tendono a confluire; tutta la superficie del corpo ne è interessata, ma la eruzione è particolarmente manifesta al dorso e agli arti.
La presenza di adenopatie diffuse è la regola: si tratta di tumefazioni linfoghiandolari di media grandezza, particolarmente evidenti al collo, dolenti spontaneamente e alla palpazione.
Scarlattina e quarta malattia. Scarlattina
Dopo un periodo di incubazione di 2-5 giorni la malattia esordisce con:
angina rossa.
``` tonsille che presentano un essudato grigiastro facilmente asportabile con l’abbassalingua);
febbre elevata, accompagnata da brivido, malessere e a volte vomito, vi è sempre una reazione linfoghiandolare all’angolo della mandibola; dopo 24 ore la temperatura subisce un incremento e si manifesta l’enantema in forma di arrossamento diffuso del palato mentre la lingua si ricopre di una patina biancastra;
l’esantema inizia alla radice delle cosce, alle zone flessorie delle articolazioni, al dorso e alla superficie anteriore dell’addome ma rapidamente si estende al collo, agli arti e al volto dove risparmia la cute periorale, il mento e il naso creando una caratteristica maschera scarlattinosa (Fig. 3.110); si tratta di un eritema diffuso rosso-vivo che scompare alla vitropressione, non lascia zone di cute indenne ed è cosparso da una miriade di piccolissime punteggiature appena rilevate di un colore rosso più intenso; alla piega del gomito, al poplite, alle ascelle l’eruzione è più marcata e violacea e forma delle righe trasversali che non scompaiono alla pressione (segno di Pastia). Alle pieghe possono manifestarsi inoltre piccole emorragie puntiformi che sempre si ottengono con la prova del laccio;
l’esantema scarlattinoso aumenta progressivamente di estensione e di intensità fino a raggiungere il massimo in 2-3 giorni, poi regredisce in 5-6 giorni mentre la lingua perde la patina biancastra e diventa intensamente rossa con papille molto evidenti (lingua a lampone);
segue una desquamazione furfuracea al volto ma a larghe squame alle mani e ai piedi: le squame assumono talvolta la forma di un dito di guanto (Fig. 3.111).

Quarta malattia
La IV malattia (malattia di Filatow-Dukes) può essere confusa con la scarlattina. La minore imponenza dei sintomi prodromici e della febbre, il colore più roseo dell’esantema, la breve durata di esso (2-3 giorni), le adenopatie diffuse sono elementi di utile discrimine.

Varicella
Nella varicella il periodo di incubazione è di 12-20 giorni; la malattia esordisce con la comparsa contemporanea della febbre e dell’esantema.
L’eruzione maculosa iniziale è leggermente rilevata, a elementi netti, bene isolati, piuttosto radi (del diametro di 2-3 mm).
Ma rapidamente la macula varicellosa si trasforma in vescicola che è bene impiantata nel derma e circondata da un alone eritematoso. Le vescicole sono chiare, a parete sottile e pertanto fragili, talvolta ombelicate, a contenuto dapprima limpido poi torbido ed evolvono in croste nello spazio di 3-4 giorni.
Il carattere fondamentale dell’esantema varicelloso è la non contemporanea evoluzione degli elementi per cui mentre “uno sorge l’altro tramonta”. È possibile pertanto sorprendere contemporaneamente in gettate successive macule, vescicole a contenuto limpido, vescicole a contenuto torbido e croste (Fig. 3-112).
L’eruzione varicellosa colpisce elettivamente il tronco ed il volto e solo in misura minore gli arti (eruzione centripeta), può associarsi a un enantema violaceo sempre molto discreto che ha talvolta una evoluzione vescicolare.

Vaiolo
Nel vaiolo il periodo di incubazione va da 5 a 15 giorni; l’esordio è violento con estrema prostrazione, brividi, ipertermia, cefalea e le caratteristiche rachialgie (dolori violenti in corrispondenza della colonna vertebrale).
La eruzione vescicolo-pustolosa è preceduta dalla comparsa di eruzioni effimere (“rash") di tipo morbilliforme, roseoliforme o scarlattiniforme alle regioni estensorie degli arti; viene descritto un caratteristico eritema in corrispondenza del triangolo crurale di Simon.
Dopo 2-3 giorni la febbre cade e si osserva una remissione della sintomatologia generale mentre l’esantema esordisce al volto e al tronco per estendersi rapidamente agli arti (eruzione centrifuga).

Gli elementi sono all’inizio macule-papille ma entro 24 ore si trasformano in vescicole che presentano una tipica ombelicatura centrale e poi in maniera sincrona in tutti i distretti evolvono rapidamente in pustole.
Le pustole in 20 giorni circa si essiccano in croste che cadono lasciando delle caratteristiche cicatrici deturpanti (faccia butterata).
L’interessamento vescicolo-pustoloso alle mucose (orale, laringea, rettale, vaginale) è costante e costituisce uno degli elementi di maggiore gravità della malattia.

Tifo e paratifi. Nel tifo e nei paratifi A e B nel secondo settenario di malattia si può osservare una eruzione esantematica.
Gli elementi, definiti come roseole, si localizzano alle regioni inferiori del tronco dalla base del torace alla radice delle cosce, ma sono particolarmente bene apprezzabili sulla parete dell’addome; sono di tipo maculoso, leggermente rilevati, del diametro di 1-2 mm, di colore roseo o rosso smorto; scompaiono alla pressione per ricomparire subito dopo; il loro numero si limita per lo più a 5-6 elementi che si manifestano in successive poussées.

Setticemie. Nelle setticemie e nella meningococcemia in particolare si possono osservare rash eritematosi, leggermente rilevati, localizzati per lo più al tronco, talvolta con evoluzione emorragico-necrotica (poipora necrotica di Apert).

Sifilide secondaria. Dopo qualche settimana dalla comparsa del sifiloma iniziale e della sua adenopatia satellite si osserva la fase di generalizzazione della malattia che decorre con febbre e adenopatie diffuse: si accompagna ad un fiorire di esantemi di tipo roseolico, eritemato-papuloso o papuloso alla cute e alle mucose.
In questa fase si manifesta la massima positività delle reazioni sierologiche.

Si considerano annessi cutanei i capelli, i peli, le unghie, le ghiandole sebacee e sudoripare.
Capelli e peli. La pigmentazione dei capelli è in genere proporzionale alla pigmentazione della cute.
I capelli ipeipigmentati si osservano nel morbo di Addison e nella porfiria congenita.
I capelli depigmentati sono caratteristici dell’albinismo e dello kwashiorkor (in questa malattia nutrizionale, particolarmente frequente in certe zone dell’Africa, i capelli assumono un colore rossiccio).
Alopecie. Sono zone più o meno estese di assoluta depilazione.
Raramente interessano tutta la superficie del corpo come accade nella alopecia congenita generalizzata e nell’avvelenamento con acetato di tallio, farmaco usato un tempo nella terapia delle tigne.
La calvizie seborroica, tipica dell’età adulta e del sesso maschile, esordisce al vertice e si estende progressivamente a tutto il cuoio capelluto: sono rispettati i capelli delle zone temporo-occipitali.
L area Celsi realizza zone alopeciche di estensione, sede e forma variabili: la estensione non supera in genere quella di una grossa moneta; è la più frequente espressione di un alterato equilibrio psichico e neurovegetativo.
Oggi molto frequenti sono le alopecie da farmaci antiblastici oppure da trattamento radiante (Fig. 3.113).
Ipotricosi. È caratterizzata da un deficiente sviluppo quantitativo o qualitativo dei peli: si osserva negli ipogonadism i, negli eunucoidismi, nel morbo di Simmonds, nella cirrosi epatica e, limitatamente ai peli ascellari, negli iposurrenalism i e nell’ipoparatiroidismo.
Ipertricosi. Realizza un esuberante sviluppo quantitativo e qualitativo dei peli in sede normale ed anormale: nel primo caso si preferisce utilizzare il termine di ipertricosi, nel secondo caso il termine di irsutismo.
Unghie. Le unghie sono organi di rapido e continuo rinnovamento: questo spiega perché situazioni dismetaboliche e disendocrine generali possono avere su di esse manifeste ripercussioni.
A carico delle lamine ungueali possono essere rilevati i seguenti segni:
assenza completa delle unghie (anonichia) o atrofia ungueale per arresto di sviluppo (onicaplasia);
difetto di aderenza con facile distacco dal letto ungueale (onicolisi) fino a totale caduta (onicoptosi);
difetto di consistenza (apalonichia), congenita, infiammatoria o per cause generali di ordine dismetabolico (anemie, disvitaminosi) e disendocrino (ipotiroidismo, morbo di Basedow, ipoparatiroidismo cronico);
ispessimento semplice (pachionichia) o associato a variazioni anormali della curvatura (onicogrifosi, Fig. 3.114);
alterazioni di curvatura nel senso di un aumento della convessità longitudinale (unghia ippocratica') o longitudinale e trasversale (unghia a vetrino d’orologio) associata con le dita a bacchetta di tamburo in malattie croniche cardiache o respiratorie (Fig. 3.115);
alterazioni di curvatura nel senso di una concavità (koilonichia, definita anche come unghia a cucchiaio, Fig. 3.116), che denunzia una ipofunzione dello strato mediobasale della matrice ungueale e attesta un grave perturbamento dei processi metabolici generali dell’organismo; si osserva nelle anemie ipocromiche da carenza di ferro e in certe ipovitaminosi (del gruppo B). Il difetto morfologico si associa a marcata fragilità ungueale e a leuconichia;
la presenza di un solco trasversale (linea di Beau), frequente in chi ha superato una malattia infettiva acuta: testimonia a posteriori una transitoria deficienza della matrice ungueale (Fig. 3.117);
alterazioni di colore: leuconichia (macchie bianco-lattescenti più o meno estese) sprovvista di significato patologico; melanonichia (unghie nere) frequentemente legata a cause esogene (melanonichia dei fotografi).
A carico del perionichio si possono accertare processi infiammatori acuti (unghia incarnita) o cronici (onissi).
Una onissi è sempre secondaria all’impianto di germi patogeni ma può essere espressione di una diminuzione dei poteri generali di difesa dell’organismo (diabete mellito) oppure di uno stato distrofico locale su base circolatoria (acroasfissie, acrocianosi) o nervosa (tabe, siringomielia).
Il perionichio si presenta tumefatto e arrossato e costituisce una specie di rilievo che circonda uniformemente la lamina ungueale. Al limite di confine con la lamina si possono osservare: ulcerazioni torpide, vegetanti, secernenti liquido sanioso.
Ghiandole sebacee. La asteatosi è una particolare secchezza della cute dovuta a deficiente secrezione di sebo; si può avere nel quadro di più complesse e gravi dermatosi (la ittiosi ad esempio: Fig. 3.118) oppure come conseguenza di uno stato disendocrino: caratteristica la pelle secca e ruvida degli ipotiroidei e dei simmondsiani.
La seborrea è una esagerata secrezione sebacea che determina un eccesso del fisiologico induito grasso della cute: la cute è grassa e lucente e così i capelli; può essere costituzionale ma non mancano esempi di seborrea secondaria: ricordiamo la seborrea dei parkinsoniani che conferisce al volto una lucentezza particolare.
Ghiandole sudorali
Anidrosi
Iperidrosi
La sudorazione è un mezzo che l’organismo impiega per disperdere calore; daranno pertanto sudorazione:
gli aumenti della temperatura esterna;
gli aumenti della temperatura interna del corpo.
Il lavoro in ambienti surriscaldati (locali di macchina delle navi, miniere) porta a una profusa sudorazione per stimolazione delle terminazioni termiche della cute.
La sudorazione può raggiungere i 10-12 litri in 24 ore (!) e qualora i liquidi così perduti non siano adeguatamente sostituiti l’individuo andrà incontro a grave disidratazione.
Ma la dispersione di calore attraverso la evaporazione del sudore è possibile solo se l’ambiente è asciutto: in caso contrario la temperatura corporea va progressivamente aumentando e si potrà verificare il colpo di calore.
La febbre è quasi sempre accompagnata da sudorazione che ha un finalismo antitérmico; la sudorazione si manifesta prevalentemente durante la defeivescenza.
Come conseguenza di profusa sudorazione si possono osservare manifestazioni cutanee caratteristiche che vanno sotto il nome di miliaria.
la miliaria rubra o sudamina è una eruzione micropapulosa puntiforme di colore rosso-vivo localizzata al tronco e alle pieghe inguinali e ascellari, dovuta a piccole manifestazioni infiammatorie in prossimità degli sbocchi delle ghiandole sudoripare;
la miliaria alba è una sudamina i cui elementi sono sormontati da una vescicoletta a contenuto liquido;
la miliaria cristallina è una micro vescicolazione biancastra completamente priva di ogni carattere infiammatorio dovuta a ristagno di sudore nei dotti sudoriferi dilatati.
Profusa sudorazione può aversi:
per una emozione;
per una anormale stimolazione vagale come nelle cinetosi.
Fra le iperidrosi circoscritte ricordiamo:
la iperidrosi delle mani che è particolarmente frequente e può ostacolare l'espletamento di alcune;
la iperidrosi nel territorio di innervazione di un nervo leso;
la iperidrosi localizzata alla metà della faccia come postumo di interventi endonasali;
la iperidrosi monolaterale preauricolare (sindrome del nervo auricolo-tem porale) in soggetti portatori di cicatrici in sede parotidea, che si manifesta durante la masticazione, associata a iperemia e ipertermia della zona omologa, e talvolta a lacrimazione (lacrime di coccodrillo);
le emi-iperidrosi, sul cui significato ancora poco si conosce.
Di fronte ad una iperidrosi circoscritta, per meglio delimitare la zona sudante, si cosparge la cute con polvere di tornasole azzurra e in tutta la zona di iperidrosi si osserverà il viraggio del colore verso il rosso per la lieve acidità del sudore.
Devono essere considerate:
anidrosi generalizzate nelle polidistrofie ectodermiche e nella lebbra;
oligoidrosi generalizzate nell’ipotiroidismo;
anidrosi localizzate nella tabe e nelle siringomielie.

L’apparato linfoghiandolare comprende:
stazioni linfonodali superficiali;
stazioni linfonodali profonde.
Fra le prime dovranno essere considerate le linfoghiandole retroauricolari, le cervicali posteriori, le cervicali laterali, le preauricolari, le sottomandibolari, le sopraclaveari, le epitrocleari, le ascellari e le inguinali.
Fra le seconde le linfoghiandole mediastiniche, le lomboaortiche, le iliache interne, le mesenteriche e le pelviche.
Adenopatie superficiali. Esame fisico
In condizioni normali i linfonodi superficiali non sono apprezzabili né alla ispezione né alla palpazione; quando aumentano di volume l’ammalato in genere se ne accorge e il medico li rileva facilmente.
L’esame fisico dei linfonodi superficiali considera i seguenti parametri:
volume dei linfonodi; può variare da quello di un pisello a quello di un grosso mandarino;
forma dei linfonodi; nelle micropoliadenie i linfonodi presentano una forma rotondeggiante; in quelle di media grandezza conservano la normale struttura fusata; nelle adenomegalie possono presentare forma irregolare, ma questo è per lo più dovuto al confluire di più linfonodi in un unico pacchetto;
superficie dei linfonodi; è liscia se non subentra uno sconfinamento del processo patologico dalla capsula linfoghiandolare (linfomi maligni, metastasi cancerose) oppure se non si è realizzata una perilinfoadenite;
consistenza dei linfonodi; le tumefazioni linfoghiandolari presentano generalmente una consistenza parenchimatosa:
una consistenza molle è indice di colliquazione (linfoadeniti acute suppurative, tubercolosi, bubbone pestoso, dell’ulcera venerea, della malattia di NicolasFavre, della tularemia): in tal caso potrà essere apprezzata una fluttuazione;
una consistenza lignea è sospetta di metastasi carcinomatosa;
dolorabilità dei linfonodi; è caratteristica delle linfoadeniti acute (adenopatie satelliti a processi infiammatori, adenopatie della mononucleosi infettiva, del mor- Figura 3.119. — Adenopatie ascellari. Grosso pacchetto linfonodale in linfoma non-Hodgkin.
Figura 3.120. - Pacchetti linfoghiandolari inguinali in linfoma non-Hodgkin. Coesistevano epatosplenomegalia.
billo, della rosolia, della toxoplasmosi); manca nelle adenopatie sistemiche di natura neoplastica, per esempio nelle leucemie;
rapporti dei linfonodi con i tessuti circostanti: nella maggior parte delle adenopatie superficiali i linfonodi non contraggono rapporti di aderenza con i tessuti vicini; questo può accadere invece:
• nelle linfoadeniti, per propagazione del processo infiammatorio al di là della capsula, si vengono a creare aderenze con i piani sottostanti e con quelli sovrastanti e la aderenza dei linfonodi è apprezzabile per la loro difficile spostabilità. Nei casi con suppurazione il processo infiammatorio potrà farsi strada dando esito alla creazione di fistole secernenti il materiale patologico frutto della colliquazione linfonodale (tubercolosi, linfogranuloma venereo, actinomicosi);
• nelle linfoadenopatie maligne che tendono ad aggredire la capsula linfonodale, a superarla e a diffondersi ai tessuti circostanti (linfosarcomi e metastasi carcinomatose in fase avanzata); il linfoma di Hodgkin e i linfomi non-Hodgkin linfocitici e istiocitici non hanno tendenza a ulcerare la cute; i linfosarcomi hanno questa attitudine, espressione di maggiore aggressività;
tendenza dei linfonodi alla fusione in pacchetti: si realizza nelle linfodeniti, nelle fasi tardive dei linfomi maligni e nelle metastasi linfoghiandolari (Figg. 3.119 e 3.120);
sede delle adenopatie: le adenopatie satelliti sono tumefazioni linfoghiandolari situate nella prima stazione della quale è tributario il territorio linfatico interessato dal processo infiammatorio o neoplastico. Per quanto riguarda le stazioni linfatiche superficiali:
• le adenopatie sottomandibolari e/o laterocervicali, sono molto comuni nei processi settici o infiammatori del cavo orale: dalle tonsilliti alla difterite nella quale il mostruoso aumento di volume dei linfonodi può realizzare il cosiddetto collo proconsolare, dagli ascessi dentari alle stomatiti gravi; ma non si dimentichi la loro possibile origine neoplastica metastatica;
• le adenopatie epitrocleari e/o ascellari di tipo infiammatorio si osservano nei processi settici dell’arto superiore e della mammella; le metastasi linfoghiandolari ascellari del cancro del seno danno adenopatie di altro tipo;
• le adenopatie inguinali a carattere infiammatorio si osservano nei processi settici dell’arto inferiore e in molte malattie veneree (sifilide, ulcera molle, malattia di Nicolas-Favre), ma anche in presenza di leucemia linfatica cronica.
Qualche volta la adenopatia satellite non si trova a livello della prima stazione linfonodale del territorio colpito ma in una stazione più a valle: ne è un buon esempio la adenopatia sopraclaveare sinistra del cancro dello stomaco (segno di Troisier);
estensione delle adenopatie: adenopatie isolate o circoscritte a una sola stazione possono segnare l’esordio di malattie sistemiche quali il linfoma di Hodgkin (linfonodo latero-cervicale sinistro), e la sarcoidosi (linfonodi epitrocleari e prescalenici). Le adenopatie tendono a restare circoscritte in una o poche stazioni conservando il loro carattere infiammatorio (talvolta fino alla colliquazione e alla fistolizzazione) nella tubercolosi (scrofola), nella tularemia, nella peste, nella malattia da graffio di gatto. Adenopatie estese a molte stazioni possono presentare:
• carattere infiammatorio, caso della mononucleosi infettiva, della toxoplasmosi acuta, del morbillo, della rosolia, della tubercolosi, della sifilide secondaria, talvolta della brucellosi e della leishmaniosi viscerale;
• oppure carattere non infiammatorio, nelle leucemie linfatiche e mieloidi, nelle fasi avanzate dei linfomi Hodgkin e non-Hodgkin; ma anche nella micropoliadenia di Legroux, espressione benigna di uno stato linfatico costituzionale.
Puntura linfonodale
La puntura del linfonodo trova indicazione nelle linfoadeniti colliquate nelle quali si renda necessario l’esame del materiale di suppurazione o di colliquazione per una indagine batterioscopica o batteriologica colturale che può dare la certezza sulla etiologia e fornire la chiave per un trattamento antibiotico mirato (antibiogramma).
Meno conclusiva è la puntura-biopsia dei linfonodi, più facile nei linfonodi voluminosi che nei piccoli; la si effettua previa anestesia della cute sovrastante infiggendo un ago grosso e corto nella compagine della ghiandola ma non può fornire che un incompleto orientamento diagnostico, salvo che non siano dimostrabili cellule patologiche particolari come le cellule di Sternberg.
Le adenopatie mediastiniche e le adenopatie sotto-diaframmatiche non trovano che eccezionalmente elementi di diagnosi concreta nell’esame fisico.
Le adenopatie mediastiniche quando sono di volume rilevante, vengono a contatto con la parete toracica e possono determinare zone di ottusità interscapolovertebrale sulle apofisi spinose della quarta, quinta e sesta vertebra toracica con eventuale broncofonia.
Le adenopatie addominali non sono mai apprezzabili alla palpazione tranne che non si tratti di mostruose adenomegalie iliache le quali possono realizzare masse palpabili al di sopra dell’arcata inguinale di Poupart.
Esame radiologico
Le adenopatie mediastiniche di piccola dimensione sfuggono alla indagine radiografica del torace se non presentano calcificazione.
Calcificazioni linfonodali mediastiniche possono essere il risultato a distanza di un complesso primario tubercolare, di una tubercolosi post-primaria o di una silicosi polmonare (calcificazioni a guscio d’uovo).
Le adenopatie mediastiniche di dimensioni maggiori sono assai ben apprezzate sul radiogramma del torace come immagini policicliche che debordano in misura maggiore o minore dal profilo dell’ilo polmonare (Fig. 3.123).
Le adenopatie addominali sfuggono ad ogni definizione radiografica diretta (eccezione fatta per le linfoghiandole calcifiche).
La TAC (tomografia assiale computerizzata: Figg. 3.124
Adenopatie profonde. Esame fisico
Biopsia linfonodale
Le linfoghiandole superficiali si prestano al prelievo bioptico che in molte adenopatie è indispensabile per una sicura valutazione diagnostica (Fig. 3.121 e 3.122).
La biopsia chirurgica si pratica in anestesia locale mediante incisione della cute sovrastante: la ghiandola viene prelevata, fissata, inclusa, sezionata e colorata con i comuni metodi istologici e l’esame istologico ci informerà esaurientemente sulle sue modificazioni.
125) consente una convincente documentazione dell’asse linfoghiandolare celiaco (sopramesocoliche),
para-aortiche (sottomesocoliche) e iliache interne.
Informazioni significative possono essere raccolte anche con la RMN (risonanza magnetica nucleare) sia a livello toracico che addominale.
Gli aspetti morfologici variano secondo il numero e le dimensioni dei linfonodi colpiti: dalla semplice scomparsa del contorno dell’aorta addominale, al grappolo linfonodale periaortico-cavale, alla massa confluente pre-vertebrale-vertebrale con scomparsa della struttura vascolare.
Anche le linfoghiandole iliache interne trovano con questo mezzo una convincente possibilità di documentazione se molto ingrandite.
B MAMMELLA
Esame della mammella. L'esame della regione mammaria sia nella donna come nell’uomo inizia con l’ispezione. Nella donna va eseguita con la paziente prima seduta e poi sdraiata, sempre con le braccia in alto sopra la testa. In tal modo è possibile rilevare la presenza di alterazioni del capezzolo, dell’areola mammaria e della cute circostante, oppure di eventuali secrezioni. Il capezzolo può apparire retratto, introflesso, deviato oppure più sporgente del controlaterale. Si parla di polimastia per la presenza di mammelle soprannumerarie, di atelia per mancato sviluppo di capezzoli, o di politelia per presenza di capezzoli soprannumerari.
Ricordiamo che la mammella, e quindi il capezzolo, è intensamente pigmentata durante l’allattamento per stimolazione estrogena: una particolare iperpigmentazione dell’areola mammaria si realizza nel m. di Addison.
Eventuali ulcerazioni del capezzolo possono essere dovute a: allattamento (ulcere superficiali), morbo di Paget, carcinoma ghiandolare (ulcera estesa all’areola), sifilide.
La presenza di aree cutanee iperemiche può essere indicativa di processi flogistici come la mastite; così come una area cutanea infossata ed allo stesso tempo edematosa (pelle “a buccia d’arancio”) è espressione di un carcinoma mammario. Peraltro da un esame comparativo tra le due mammelle è possibile evidenziare tumefazioni, deformazioni oppure aumenti di volume, condizioni queste riferibili a mastite, mastopatia fibrocistica e ovviamente carcinoma, oppure riduzione volumetrica ad esempio per scirro atrofico.
Per quanto riguarda la secrezione dal capezzolo, essa può essere: sierosa, quale espressione precoce di una gravidanza oppure indicativa di un papilloma intraduttale; ematica, per un papilloma o un carcinoma intraduttale; giallo-verdastra, per mastopatia fibrocistica; galattorrea, per acromegalia o iperprolattinoma.
La palpazione della mammella si effettua con mano a piatto, ponendosi alla destra della paziente: si inizia con una palpazione superficiale, per apprezzare fini irregolarità della superficie ghiandolare, quindi si procede con una palpazione profonda, mirata alla ricerca di tumefazioni mammarie, anche di piccole dimensioni. Prevede l’esame di entrambe le ghiandole, iniziando con la palpazione della metà mediale della mammella destra con la mano destra e quindi proseguendo con la metà laterale con la mano sinistra; l’esame della mammella sinistra si effettua con la mano destra. È utile successivamente procedere all’esplorazione della regione ascellare (a paziente supina e poi seduta) per la ricerca di linfonodi satelliti: ci si deve porre di fronte alla paziente, sostenendone il braccio (per favorire il rilasciamento dei muscoli pettorali). Le regioni del cavo ascellare da esaminare sono: l’apice, la parte laterale del muscolo grande pettorale, la parte posteriore dello stesso muscolo, il muscolo sottoscapolare che rappresenta la parete posteriore dell’ascella. È importante completare l’esame anche con l’esplorazione della regione sopraclaveare per ricercare la presenza di eventuali linfonodi. In presenza di linfonodi si dovranno valutarne la consistenza (dura e sclerotica, pastosa e dolente, morbida o teso elastica), la mobilità o l’eventuale fissità ai piani superficiali o profondi e le dimensioni. Dei tre dati una consistenza duro-lignea, ed una fissità alle strutture profonde sono quasi sempre segni prognostici negativi da valutare con estremo sospetto e cautela.
Patologie della mammella. Le patologie che interessano la mammella si suddividono in benigne e neoplastiche. Delle prime fanno parte malattie di natura infiammatoria come la mastite abatterica, che provoca tensione dolorosa e si presenta nel neonato e più frequentemente nella pubertà in entrambi i sessi; la mastite batterica che insorge di solito durante i primi mesi di allattamento, è causata dallo stafilococco aureo e si caratterizza per la presenza di tensione mammaria, dolore con cute arrossata, calda ed edematosa: l’evoluzione in ascesso determina fluttuazione con febbre e malessere generale. Sempre di natura benigna è la mastopatia fibrocistica: probabilmente indotta dalle modificazioni ormonali del ciclo mestruale, è più frequente nella IV-V decade di vita e si manifesta con la comparsa di tensione mammaria e tumefazioni dolorose che possono accentuarsi nel periodo premestruale ed attenuarsi all’inizio del ciclo.
Le patologie tumorali comprendono: il carcinoma scirroso (carcinoma intraduttale infiltrante); il carcinoma midollare; il carcinoma papillare; il carcinoma infiammatorio;
10 scirro atrofico; la malattia di Paget la cui unica manifestazione clinica è l’ulcerazione del capezzolo e dell’areola;
11 papilloma intraduttale (determina secrezione ematica, a volte rosso vivo); il cistosarcoma filloide; il fibroadenoma; il lipoma; il papilloma intracistico benigno.
Esami di primaria importanza nella diagnostica delle patologie mammarie sono la mammografia e l’ecografia.
Mammografia. La mammografia viene eseguita con un particolare strumento radiologico chiamato mammografo, in grado di proiettare un fascio di raggi X direttamente sulla mammella (la dose è di solito circa 0,7 mSv). Per facilitare la chiarezza delle immagini e ridurre la dose radioattiva la mammella viene posizionata su un apposito sostegno e compressa leggermente tra due piatti plastificati. Vengono eseguite usualmente una proiezione dall’alto ed un’altra di lato: il tempo di compressione è di pochi secondi e soltanto in presenza di ipersensibilità l’esame può risultare fastidioso. Accanto ai mammografi tradizionali che impiegano una normale pellicola radiografica, attualmente è possibile utilizzare mammografi che sfruttano la tecnica digitale così da ottenere una valutazione più precisa e più affidabile: è presente un detettore che assorbe i raggi X trasmessi attraverso la mammella e converte la loro energia in segnali elettronici, che vengono digitalizzati e fissati nella memoria del computer. Con la mammografia digitale l’esposizione ai raggi X è sensibilmente inferiore. L’unica precauzione da attuare durante la preparazione all’esame riguarda le donne in età fertile. In questi casi è opportuno eseguire la mammografia nella prima metà del ciclo (fra la fine della mestrazione e l’ovulazione) poiché in questa fase è possibile escludere un’eventuale gravidanza ed il seno si presenta meno teso e più comprimibile.
La mammografia consente di rilevare precocemente eventuali lesioni mammarie, comprese anche anomalie di piccole dimensioni come le microcalcificazioni (Fig. 3.126 A-B). I principali segni radiologici di tumore sono rappresentati dalla presenza di opacità a margini più o meno irregolari e sfumati, aree di distorsione parenchimale, lesioni stellate, asimmetrie, microcalcificazioni.
La periodica e regolare effettuazione della mammografia è essenziale per prevenire la comparsa del carcinoma mammario, il tumore maligno più diffuso per incidenza e mortalità nella popolazione femminile.
Dopo i 50 anni di età è opportuno eseguire la mammografia ogni 1-2 anni; dopo i 70 anni si consiglia di aumentare ulteriormente la frequenza dell’esame, eseguendolo una volta ogni 12 mesi in quanto in questa fascia di età l’incidenza del cancro alla mammella risulta maggiore.
Le lesioni mammarie non palpabili evidenziate mammograficamente come aree di microcalcificazioni devono essere sottoposte a biopsia per aspirazione retroazionata con ago da 14 gauge (mammotone) (Figg. 3.127, 3.128). La quantità di frustoli istologici prelevati con questa tecnica permette di discriminare tra iperplasia duttale atipica e carcinoma duttale in situ, non differenziabili citologicamente (Fig. 3.129).
Ecografia mammaria. L’ecografia mammaria è utile ed affidabile nello studio delle alterazioni benigne della mammella e soprattutto nella Figura 3.128. Carcinoma duttale in situ (comedo) con microcalcificazioni: esame istologico, microbiopsia stereotassica.
Figura 3.130. Ecografia mammaria: carcinoma duttale infiltrante con microcalcificazioni.

La diagnosi del cancro della mammella: la difficoltà interpretativa dell’esame richiede una specifica competenza e con una ottimale utilizzazione è possibile ottenere un’accuratezza diagnostica tra il 78 ed il 96%.
Sotto il profilo tecnico, l'utilizzazione di trasduttori ad elevata frequenza (7,5 MHz) permette una migliore definizione dell’immagine ed un incremento del potere di risoluzione.
Sonde ad elevata frequenza (10-13 MHz) vanno riservate per lo studio di lesioni focali.
L’esame ecografico viene effettuato a paziente supina posizionando il braccio corrispondente alla mammella da esaminare in flessione e abduzione, con la mano sopra la testa.
Dopo la mammella vanno esaminate le stazioni linfoghiandolari in sede ascellare.
Per ogni alterazione focale devono essere analizzati: la forma (regolare e ovoidale per le lesioni benigne, irregolare per le lesioni maligne); i contorni (lisci oppure frastagliati); l’alone (l’eventuale presenza di iperecogenicità è indicativa di microirregolarità nella zona di confine del nodulo) (Fig. 3-130); echi interni (ipoecogenicità con irregolarità ipoecogene per lesioni necrotiche-colliquative nel carcinoma; echi transonici in presenza di cisti); echi del tessuto mammario posteriore (formazione di un cono d’ombra posteriore per scirro); coni d’ombra bilaterali (presenti nelle lesioni benigne); rapporto tra il diametro longitudinale e trasverso (se >1 è probabile una lesione maligna); compressione del nodulo (la deformità di un nodulo è indicativa di benignità).
Nelle donne al di sotto dei 30 anni che lamentano dolore mammario (mastodinia) oppure la presenza di tumefazione e nelle quali è di frequente riscontro una mammella a prevalente struttura ghiandolare, l’ecografia deve essere considerata l’esame di primo livello, in grado di identificare lesioni benigne: solo nei casi dubbi è opportuno ricorrere alla mammografia eventualmente corredata da una agobiopsia.
Linfoscintigrafia del cavo ascellare.
In circa il 40% delle donne con carcinoma della mammella si sviluppa una metastatizzazione nei linfonodi del cavo ascellare, anche se questi risultano macroscopicamente integri.
Per questa ragione lo svuotamento dei linfonodi del cavo ascellare è procedura chirurgica di largo impiego.
In circa il 30% delle pazienti lo svuotamento del cavo ascellare provoca seri disturbi locali (dolore, parestesie e linfedema dell’arto superiore): ciò significa che in un gran numero di pazienti (circa il 60%) lo svuotamento del cavo ascellare rappresenta una operazione inutile e potenzialmente rischiosa.
Per queste ragioni, identificare sul tavolo operatorio il linfonodo che drena dall’area tumorale ed asportare solo quello significa eseguire un intervento più conservativo, evitando la inutile rimozione di linfonodi innocenti e i potenziali rischi dello svuotamento del cavo ascellare.
Per tale motivo si è sviluppata ed affermata la tecnica del linfonodo sentinella, di quel linfonodo, cioè, che drena dall’area mammaria sede del carcinoma.
Figura 3.131. Linfonodo sentinella: iperaccumulo del tracciante radioattivo nell’area mammaria interessata dalla neoplasia ed in un linfonodo ascellare.

La tecnica consiste in una linfoscintigrafia del cavo ascellare: il tracciante (microcolloide marcato con 99m Tc: io MBq) viene iniettato sotto cute sulla proiezione cutanea del carcinoma.
L’esame deve essere effettuato alcune ore prima dell’intervento chirurgico per identificare l’area sede del linfonodo sentinella.
In sala operatoria il chirurgo identifica il linfonodo servendosi di una idonea sonda a scintillazione e lo asporta: se, all’esame istologico, il linfonodo risulta invaso si procede alla asportazione degli altri, altrimenti il linfonodo sentinella risulta l’unico ad essere asportato (Fig. 3.131).
Un altro impiego di questa tecnica è nel melanoma cutaneo.
In questo caso il tracciante viene iniettato intorno alla lesione cutanea sede del melanoma.
Nel melanoma delle parti centrali e laterali del tronco il drenaggio linfatico può avvenire sia verso le stazioni ascellari che verso quelle inguinali; nelle parti centrali e mediane può avvenire verso entrambe le stazioni ascellari o inguinali: per cui identificare correttamente la stazione di drenaggio è prioritario (Fig. 3.132).
Il tessuto osseo è una struttura dinamica, che viene continuamente sottoposta a processi di demolizione e neoapposizione.
Questo meccanismo prende il nome di rimodellamento osseo e persiste per tutta la vita, anche nella più tarda età.
Il rimodellamento osseo è importante ai fini dell’accrescimento scheletrico e garantisce un continuo flusso di calcio dallo scheletro e nello scheletro.
Il processo di neodeposizione che porta alla formazione di lamelle ossee è sostenuto dagli osteoblasti.
Gli osteoblasti sono cellule poligonali stipate lungo la superficie ossea dove secernono una proteina particolare, il collagene;
alla superficie delle fibre di ogni nuova lamella si vengono a depositare minuti cristalli di idrossiapatite (un fosfato tri'calcico): prende quindi inizio e si completa il processo di ossificazione.
La calcificazione delle lamelle neodeposte può aver luogo solo se il prodotto Ca x P (cioè il valore ottenuto moltiplicando i mg% di calcio per i mg% di fosfato del plasma) non è inferiore a 20.
L’opera di demolizione è garantita dagli osteoclasti:
gli osteoclasti sono cellule giganti a nuclei plurimi che scavano nel contesto dell’osso compatto le lacune di Howship e demoliscono le lamelle dell’osso spongioso;
il collagene osseo come tutte le proteine è formato da aminoacidi: di particolare interesse a scopo diagnostico ricordiamo la idrossiprolina, la piridolina e deossipiridinolina.
La decostruzione ossea comporta il passaggio in circolo di quote ingenti di frammenti di collagene che vengono escreti nelle urine non potendo essere utilizzata per la sintesi di nuovo collagene.
Lo scheletro di un uomo adulto contiene 1 kg di calcio elemento; il plasma, che è in equilibrio con i liquidi interstiziali, ne contiene in media 9-10 mg%.
A fronte dei 1000 g di calcio presenti nell’osso il quantitativo di calcio nei liquidi extracellulari è approssimativamente di 900 mg (schema 3-1).
Eppure il calcio dei liquidi extracellulari non può discostarsi gran che da questi valori pena la istituzione di gravi fenomeni di ipereccitabilità (nella ipocalcemia) o di ipoeccitabilità (nella ipercalcemia) degli apparati nervosi e muscolari, al limite incompatibili con la vita.
Il bilancio del calcio, che è espresso dal calcio alimentare meno la somma del calcio fecale e del calcio urinario, è positivo durante l’infanzia e l’adolescenza: le entrate superano le uscite e il sovrappiù è destinato all’accrescimento dello scheletro; nella vita adulta, pur con alterne fasi di positività e di negatività, il bilancio del calcio si mantiene in pareggio.
L'apporto di calcio dall’esterno è garantito durante la vita fetale dal sangue materno, durante l’allattamento dal latte materno che di calcio è particolarmente ricco e, dopo l’allattamento, dagli alimenti dei quali solo pochi sono ricchi di calcio, in pratica il latte e i suoi derivati.
L'assorbimento intestinale del calcio è un processo attivo che si realizza nel duodeno, richiede una perfetta funzionalità della mucosa e opera come una vera e propria “pompa del calcio”, regolata da una proteina vettrice del calcio sintetizzata dalle cellule della mucosa duodenale sotto lo stimolo dell’1,25(OH)2 D3, il metabolita attivo finale della vitamina D; questa pompa consente importantissimi adattamenti funzionali.
L'escrezione del calcio avviene per via urinaria e per via fecale.
Il rene esercita uno stretto controllo sulla escrezione del calcio stante un attivo processo di riassorbimento tubulare di questo catione; solo forti carichi di filtrazione sono in grado di consentire elevate perdite di calcio con le urine.
Non tutto il calcio alimentare viene utilizzato: una parte del calcio fecale è dovuta al calcio alimentare non assorbito, una parte al calcio non riassorbito dai succhi digestivi (calcio fecale endogeno); nel corso di gravi processi distruttivi dello scheletro questo può aumentare proporzionalmente al calcio urinario.
Figura 3.132. Linfonodo sentinella: patologico accumulo del tracciante radioattivo nella sede del melanoma (regione del fianco destro) e nelle stazioni ascellari e inguinali.
Semeiotica fisica dello scheletro.
Devono essere considerate:
la dolorabilità spontanea o provocata dei vari distretti scheletrici, che potrà essere generalizzata o circoscritta a sedi ben precise.
le deformazioni del cranio, del rachide, dello scheletro appendicolare che sono già state ricordate in un precedente capitolo; possono esprimere eventi di un passato remoto come la cifoscoliosi rachitica o di un passato prossimo come la cifosi a grande arco della osteoporosi postmenopausale.
Le ossa degli arti consentono utili deduzioni palpatorie, non solo per quanto concerne loro incurvamenti ma anche eventuali alterazioni di volume con modificazione della temperatura dei tessuti sovrastanti.
le fratture, in particolare la loro frequenza e la loro incidenza per cause minime (fratture spontanee), che raggiungono le massime espressioni nella osteopsatirosi (fragilità ossea ereditaria), e la loro tendenza alla guarigione più o meno rapida.
Semeiotica radiologica dello scheletro.
Il problema diagnostico di una osteopatia generalizzata viene posto in genere dall’esame radiografico sistematico dello scheletro o dal rilievo radiografico di alterazioni distrettuali che per il loro carattere siano evocatrici di una malattia generalizzata.
Osteopatie demineralizzanti
Le osteopatie demineralizzanti sono caratterizzate da un aumento della trasparenza radiografica dello scheletro; ma questa è apprezzabile soltanto quando la perdita di calcio supera il 30-40% del contenuto totale; pertanto il radiologo potrà riconoscere queste osteopatie solo nelle fasi avanzate.
Un aumento della trasparenza radiografica dello scheletro può essere dovuto alle seguenti eventualità:
una diminuzione di volmne della trama ossea per assottigliamento e diradamento delle trabecole dell’osso spongioso e della compatta, come si verifica nelle osteoporosi;
una difettosa mineralizzazione di una trama ossea volumetricamente normale, come accade nel rachitismo e nell’osteomalacia;
una diminuzione della massa ossea per erosione del tessuto scheletrico da parte di un midollo patologico o dotato di osteoclasti eccessivamente attivi, come accade nelle osteolisiprimitive e secondarie e nell’iperparatiroidismo.
Il solo esame della trama ossea difficilmente consente deduzioni diagnostiche sicure:
un disegno trabecolare nitido su un fondo demineralizzato è suggestivo per osteoporosi;
un disegno trabecolare sfumato e cotonoso, come quello di un radiogramma non ben impressionato, è suggestivo per una osteomalacia;
schiacciamenti cuneiformi oppure centrali (“a vertebra di pesce”) di corpi vertebrali si possono osservare indifferentemente nell’osteoporosi e nell’osteomalacia.
Ma in ogni caso la diagnosi differenziale fra osteoporosi e osteomalacia resta sempre incerta se non intervengono dati semeiologici addizionali, quali:
le deformazioni di particolari distretti scheletrici che indicano un pregresso rachitismo infantile, cifoscoliosi, ginocchio varo o valgo, bacino a cuore di carta da giuoco;
la presenza di strie o pseudofratture di Looser-Miikman che sono patognomoniche di osteomalacia ma la cui mancanza non ne esclude la diagnosi.
Le strie di Looser-Miikman sono immagini trasversali di trasparenza ossea dell’ampiezza di circa 2 mm, spesso simmetriche, aventi i caratteri di frattura, che possono interessare tutto lo spessore diafisario o intaccarne solo una parte.
Andranno ricercate non solo a livello della diafisi delle ossa lunghe (soprattutto dei metatarsi!), ma anche alle coste, alla scapola e al bacino.
Osteoporosi
Ricordiamo le varietà più frequenti e importanti di osteoporosi:
la fragilità ossea ereditaria o malattia di EkmannLobstein che si trasmette come carattere mendeliano dominante ed è caratterizzata da osteopsatirosi con innumerevoli fratture da cause minime, sclere blu dovute all’assottigliamento sclerale che lascia trasparire il colore scuro della coroide sottostante;
le osteoporosi primitive, delle quali quella di gran lunga più frequente è l’osteoporosi postmenopausale che esordisce subito dopo la menopausa. E SA M E O B IE T T IV O G E N E R A L Enopausa e va progressivamente aggravandosi attraverso fasi alterne di dolore e di relativo benessere; è caratterizzata da riduzione staturale e cifosi dorsale a grande arco, con avvicinamento delle arcate costali alle ali iliache;
la osteoporosi da corticosteroidi, oppure da eparina;
le osteoporosi dell’ipertiroidismo, dell’ipogonadismo e della acromegalia, la osteoporosi idiopatica giovanile della quale non si conoscono la patogenesi e il significato;
le osteoporosi da disuso, che fanno seguito a lunghi periodi di immobilizzazione per paralisi o per applicazione di apparecchi gessati.
la malattia di Sudeck, una osteoporosi distrettuale che interessa per lo più le ossa del piede e i segmenti distali della gamba, e che si istituisce dopo traumi locali contusivi o fratturasi o dopo periodi anche brevi di ingessatura; l’arto colpito diventa caldo, a volte leggermente cianotico, presenta distrofie cutanee e profusa sudorazione mentre si manifesta vivo dolore ai segmenti osteoarticolari che rende difficile la deambulazione.
L’esame Rx documenta una osteoporosi di rapida evoluzione con decalcificazione ossea di tipo maculoso che giunge a cancellare i confini stessi dei singoli segmenti scheletrici.
Osteomalacie
Ricordiamo le varietà più frequenti e importanti di osteomalacia:
le osteomalacie nutrizionali che riconoscono alla loro origine una carenza vitaminica D la quale comporta un difetto di assorbimento intestinale del calcio e del fosfato con basso prodotto Ca x P nel plasma: donde la impossibilità di una completa calcificazione della matrice ossea neodeposta. Comprendono:
• forme da carenza solare e da carenza alimentare di vitamina D
• forme da difetto di assorbimento della vitamina D per steatorrea o altra condizione di malassorbimento intestinale
La sintomatologia è caratterizzata da debolezza muscolare, dolori ossei dapprima sordi e poi estremamente fastidiosi, tali da rendere impossibile la deambulazione che è ostacolata anche e soprattutto dalla concomitante miopatia osteomalacica; possono coesistere segni di tetania ipocalcemica;
le osteomalacie per difettoso metabolismo della vitamina D: la vitamina D3 sintetizzata dalla pelle sotto l’azione dei raggi ultravioletti del sole non agisce come tale sulle cellule bersaglio ma deve essere previamente idrossilata dal fegato in posizione 25 e infine trasformata dal rene in 1,25-diidrossicolecalciferolo o calcitriolo, che è il metabolita finale attivo della vitamina D.
Negli epilettici trattati a lungo con barbiturici e idantoina si realizzano osteomalacie da difetto di 25-idrossilazione.
Nell’insufficienza renale cronica con massa renale funzionante inferiore al 25% è impossibile una adeguata 1-idrossilazione della vitamina D; ciò comporta osteodistrofia uremica nella quale il quadro clinico-radiologico mutua quello delle osteomalacie con quello dell’iperparatiroidismo secondario;
il rachitismo ipofosfatemico vitamina D-resistente, malattia ereditaria dominante che trova nella ipofosfatemia la condizione patogenetica essenziale; trattasi di una ipofosfatemia resistente alla vitamina D che può costituire il solo trait ereditario ma che nei casi a grande espressività determina quadri rachitico-malarici di estrema evidenza.
La calcemia è normale, la fosfatemia è molto bassa, la escrezione urinaria di calcio è scarsa mentre la fosfaturia è cospicua.
Spesso coesiste un difetto nel trasporto intestinale del fosfato inorganico.
Analoga è la sindrome di De Toni-Fanconi-Debré, caratterizzata da un difetto di riassorbimento tubulare dei fosfati, del glucosio e degli aminoacidi. Ne derivano quadri di rachitismo o di osteomalacia spesso con iperparatiroidismo secondario;
la osteomalacia della acidosi renale tubulare. i tubuli renali hanno perduto la capacità di eliminare gli idrogenioni, ne deriva una acidosi; le urine sono alcaline e il K ed il Ca vengono escreti abbondantemente nel tentativo di eliminare valenze acide; avremo di conseguenza una spoliazione dei depositi di potassio e di calcio e fosfato; la forte calciuria potrà determinare nefrocalcinosi;
una variante acquisita di osteomalacia vitamina D resistente è l’osteomalacia oncogenica : in questo caso l’eccessiva perdita renale di fosfato è legata alla presenza di tumori di origine mesenchimale, neoformazioni queste in grado di produrre fattori umorali ad attività fosfaturica per una diminuzione del riassorbimento tubulo-renale del fosfato. L’asportazione del tumore è di solito risolutiva.
Osteolisi
La distruzione di trabecole ossee tale da determinare zone radiologiche di aumentata trasparenza disseminate o circoscritte ma ben delimitate dal tessuto osseo circostante, sono caratteristiche dei processi osteolitici.
La distruzione delle trabecole può essere dovuta a condizioni diverse:
processi destruenti a partenza midollare;
aumento dell’attività riassorbitiva degli osteoclasti.
I quadri osteolitici disseminati più gravi sono realizzati:
dal mieloma multiplo detto plasmocitoma o malattia di Kabler-Bozzolo. La malattia, che può colpire isolatamente poche vertebre, tende col tempo a dare osteolisi disseminate a tutti i segmenti scheletrici; di particolare interesse semeiologico le lesioni al cranio, al rachide e al bacino.
Le ossa si presentano sui radiogrammi come tarlate, manifestando lacune osteolitiche irregolari per forma e dimensioni.
Col tempo la resistenza dello scheletro viene profondamente minata donde le fratture; in questa fase la dolorabilità ossea spontanea e provocata diventa vivacissima. La invasione plasmocitomatosa midollare determina una grave anemia e la produzione di proteine patologiche che possono essere dimostrate nel plasma e nelle urine. La sterno-mielobiopsia documenta la proliferazione plasmocitomatosa midollare;
da tumori maligni metastatici: il tumore di origine è il più di sovente un cancro della prostata o della mammella, talvolta di altri organi. Le ossa colpite sono prevalentemente le vertebre, il bacino e le coste dove il processo metastatico può provocare ampie lesioni distruttive;
dalla osteodistrofia paratiroidea di von Recklinghausen dovuta a un adenoma delle ghiandole paratiroidi che determina una esuberanza funzionale degli osteoclasti per cui l’architettura dell’osso viene profondamente sovvertita.
Nel contesto di una ipertrasparenza radiologica dello scheletro si vengono a manifestare le geodi, zone osteolitiche più o meno estese che possono raggiungere dimensioni cospicue. I dolori scheletrici sono spiccati e penosi, le fratture spontanee frequenti e precoci. Alcuni segni clinici extraossei presentano un grande interesse diagnostico:
• litiasi renale calcica che può portare nelle forme più gravi a una vera e propria nefrocalcinosi con insufficienza renale ;
• astenia muscolare con ipotonia e alterazioni caratteristiche dell’elettrocardiogramma dovute alla ipercalcemia;
altre osteolisi comprendono:
• la osteite cistoide di Jüngling della sarcoidosi dovuta a proliferazione granulomatosa nelle cavità midollari delle falangi delle dita;
• il cranio a carta geografica della malattia di Hand-Schüller-Christian, una rara reticulosi ossea con granulomatosi lipidica che decorre con esoftalmo per proliferazione granulomatosa orbitaria, diabete insipido e /o distrofia adiposo-genitale per compressione sul diencefalo.
Grossolane lesioni osteolitiche si possono realizzare anche in presenza di osteomieliti.
Osteopatie condensanti
I processi osteocondensanti sono molto meno frequenti dei processi rarefacenti.
La osteosclerosi è un ispessimento delle travate ossee per il quale l’osso viene ad assumere le caratteristiche dell’avorio.
Il processo osteosclerotico può essere la conseguenza di un difetto nel fisiologico riassorbimento osteoclastico o pure di una eccessiva produzione di matrice ossea.
Tra le osteosclerosi generalizzate ricordiamo:
la malattia delle ossa di marmo o malattia di Albers-Schònberg : si tratta di una malattia rara, ereditaria che si osserva generalmente in bambini; decorre con una opacità uniforme dello scheletro interrotta da stilature trasversali più chiare a livello delle ossa lunghe, e completa scomparsa del disegno trabecolare. Le ossa pur essendo pesanti e ipercalcificate tendono a fratturarsi perché poco elastiche. La esuberante produzione ossea a livello dei canali di uscita dei nervi ottici può portare alla cecità: l’invasione degli spazi midollari porta ad una anemia; in conseguenza dell’anemia può aversi una metaplasia mieloide del fegato e della milza di significato compensatorio, talvolta con reazione leucemoide;
l’anemia osteosclerotica di Hueck-Ashman e altre osteo-mielosclerosi nelle quali l’aumento di opacità dell’osso non è obbligatorio potendo la forma morbosa decorrere con semplice trasformazione fibrosa midollare;
la thalassemia major, l’anemia drepanocitica, l’anemia emolitica costituzionale tipo Minkowski-Chauffard. Determinano deformazioni craniche e facciali e talvolta un caratteristico quadro radiologico del cranio il quale presenta un aumento diffuso di opacità con disposizione radiale delle trabecole ossee. Questa disposizione trabecolare è la conseguenza di una esuberante proliferazione del midollo eritropoietico nell’interno degli spazi midollari;
la intossicazione cronica da fluoro-, colpisce solo gli operai che trattano alcuni minerali di alluminio e usano la criolite che è ricca di fluoro, o gli abitanti di zone nelle quali le acque potabili sono eccessivamente ricche di fluoro. Il quadro osteosclerotico si associa a caratteristiche alterazioni dentarie;
l’ipoparatiroidismo cronico nel quale possono essere presenti calcificazioni dei nuclei della base dell’encefalo.
Nella malattia di Paget, che si osserva per lo più in età adulta, si manifestano dolori ossei e deformità segmentane dello scheletro.
I disturbi secondari alla ipertrofia ossea sono molteplici e facilmente immaginabili.
Non infrequente la evoluzione sarcomatosa della malattia.
Le metastasi del carcinoma della prostata realizzano quadri pagetoidi disseminati: la localizzazione elettiva è al bacino e al rachide; il cranio e le ossa lunghe sono tardivamente interessati.
Caratteristica l’elevata fosfatasi acida nel siero.
Tra le osteosclerosi disseminate devono essere ricordate due forme morbose di rara osservazione ed oscura eziopatogenesi:
la osteopecilia, malattia ereditaria che non determina disturbi subiettivi né obiettivi di rilievo e presenta una disseminazione di piccole zone osteosclerotiche rotondeggianti od ovalari nello scheletro degli arti;
la meloreostosi o iperostosi eburneizzante monomelica caratterizzata dalla presenza di zone iperostosiche “a colata” a carico dei segmenti ossei di un arto.
La malattia esostosante realizza caratteristiche tumefazioni metafisarie cartilaginee denominate esostosi multiple ereditarie.
La malattia di Ollier determina la protrusione intraossea di masse cartilaginee a livello delle ossa lunghe tubulari, soprattutto delle mani, apprezzabili quali grossolane tumefazioni locali.
Mineralometria ossea computerizzata
La scarsa sensibilità dell’esame radiografico nei confronti di demineralizzazioni ossee di minore entità ha indotto ad escogitare dei metodi che potessero fornire va La mineralometria o densitometria ossea computerizzata (MOC) è uno dei metodi più moderni.

La mineralometria a doppio raggio X (Dual Energy X ray Absoiptiometry, DEXA) sfrutta come sorgente un tubo catodico a raggi X il quale emette un fascio fotonico a duplice energia e così consente una migliore risoluzione delle aree da esplorare e una maggiore precisione.

La DEXA permette di valutare segmenti ossei a prevalente tessuto spongioso quali la colonna lombare e la estremità superiore del femore che più precocemente risentono delle malattie demineralizzanti diffuse.
La misura di densità ossea (BMD, Bone Minerà! Density) viene espressa in g/cm 2.

Per la colonna vertebrale, vengono esaminate le vertebre L1-L4; per quanto riguarda il femore vengono effettuate misure del femore in toto, del collo femorale, del trocantere, della diafisi e del triangolo di Ward.

I dati ottenuti a livello della spina possono essere inficiati dalle frequenti alterazioni distrettuali della colonna lom bare quali la scoliosi, la spondiloartrosi, eventuali osteofiti, discopatie, e postumi di frattura, che non consentono di estrapolare correttamente il risultato della misurazione.
Inoltre possono venir effettuate m isure sul corpo intero che il com puter offre come valore globale e suddivise per zone di interesse.

E così possibile conoscere il contenuto minerale osseo di tutto lo scheletro e delle sue parti.

La maggior precisione rispetto a tutti gli altri metodi, la maggiore durata e il minore costo della sorgente, il tem po di scansione ridotto, la imparzialità dei risultati con esclusione del fattore umano, fanno oggi della DEXA il metodo preferito.

La metodica a raggi X ha subito una evoluzione tecnica con la introduzione, al posto del fascio incidente a matita, di un fascio incidente a più ampio raggio che perm ette una acquisizione di risultati più veloce.

Plottando i valori mineralometrici espressi in g/cm 2 con l’età possono venir costruiti grafici di normalità per i due sessi, cui riferire le singole misurazioni: inoltre alfine di ottenere un indice di riferimento comune alle varie tecniche di indagine, viene utilizzato il T-score: esso indica il rapporto tra la misura di contenuto minerale del singolo paziente e una popolazione adulta sana di riferimento che esprime il picco di massa ossea.
Il T-score si calcola con la seguente formula: BMD-BMD picco/DS (deviazione standard) picco.

Valutazioni eseguite su larghi strati della popolazione hanno consentito di avere a disposizione i valori medi del contenuto m inerale osseo (con le rispettive deviazioni standard) che sono leggermente maggiori nell’uomo rispetto alla donna e che vanno decrescendo con l’avanzare dell’età.

Con questa mineralometria ossea computerizzata è stato possibile individuare e misurare la perdita di massa ossea nell’osteoporosi post-m enopausale e seguirne il comportamento nel tempo.

Un’altra tecnica non invasiva di studio del tessuto osseo è la densitometria con ultrasuoni.
Essa si basa sul principio che la velocità con la quale gli ultrasuoni attraversano un segm ento osseo dipende sia dalla densità che dall’indice di elasticità.
Nell’osso il modulo elastico è direttamente correlato sia alla quantità di minerale presente, che alle proprietà biomeccaniche di resistenza dell’osso stesso.

Gli indici più utilizzati sono la misura della velocità (SOS) e della attenuazione (BUA) degli ultrasuoni.
L’esame ad ultrasuoni può essere effettuato a livello del calcagno e della falange.

Scintigrafia ossea

Il radiofannaco impiegato per la scintigrafia ossea è rappresentato da un difosfonato marcato con 99m 'pC.
L’impiego del difosfonato è dovuto al fatto che questo si fissa rapidam ente sulla superficie dei cristalli di idrossiapatite e che la quantità non fissata viene altrettanto rapidam ente eliminata.
La captazione ossea dipende esenzialmente dal num ero e dalle dimensioni dei cristalli.
È evidente quindi che la captazione ossea del difosfonato dipende principalmente dall’attività metabolica dello scheletro.
Q u esta, già in condizioni normali, varia con l’età; nel bambino lo scheletro cresce in lunghezza e le ossa si d e v o n o irrobustire: la scintigrafia ossea mostra una concentrazione del radiofarmaco nei nuclei di accrescimento ed in tutti i segmenti scheletrici; al contrario, nell’adulto, a maturazione ossea avvenuta, il radiofarmaco è captato maggiormente nelle ossa spugnose ed in minor misura nelle ossa lunghe formate da osso compatto.

In condizioni patologiche il radiofarmaco si concentra nelle sedi dove il rimaneggiamento osseo è più esaltato per varie cause.
Il vantaggio dell’esame scintigrafico è che con questo si esplora il corpo intero per cui nessun segm ento scheletrico può sfuggire all’osservazione; inoltre la scintigrafia ossea è molto sensibile nel rilevare una lesione ecl anticipa l’evidenza radiologica di molti mesi.
La scintigrafia ossea trova, pertanto, importanti applicazioni nelle seguenti condizioni patologiche.

M alattie m etab o liche.
L 'osteoporosi esordisce con dolore osseo dovuto a microfratture, spesso non evidenti all’esam e radiologico, che all’esam e scintigrafico appaiono come lesioni focali ipercaptanti spesso distribuite lungo linee di forza.

L’osteomalacia , sia nella forma primitiva vitamino-D dipendente sia nella forma secondaria ad insufficienza renale cronica o a malassorbimento, ha un esordio subdolo, ma il dolore è sem pre presente.
L’esame scintigrafico dimostra la riattivazione delle cartilagini di accrescimento, specialmente quelle condro-costali e le pseudofratture di Looser-Milkman.
L’ipeiparatiroidismoprimitivo determina un ipermetabolismo osseo diffuso, che si traduce in scintigrafia.

M alattia n eo p lastica .
Quasi tutti i tumori maligni, e specialmente il tumore del polm one, della prostata e della mammella, hanno la predilezione di dare metastasi nello scheletro.

L’embolo neoplastico attecchisce prima nel midollo osseo distruggendolo e successivamente invade l’osso, che di solito reagisce con una attivazione osteoblastica aum entando il turnover locale: questo si traduce in scintigrafia ossea con la presenza di molteplici lesioni ossee focali ipercaptanti distribuite in maniera capricciosa su tutto la scheletro.
Alcuni tumori non inducono una reazione osteoblastica perilesionale: in questi casi la scintigrafia ossea può essere del tutto normale.

Sindromi dolorose segmentarle o articolari.
In questo gm ppo è compresa una grande varietà di malattie, nelle quali il dolore e l’impotenza funzionale sono i sintomi dominanti.
L’insorgenza può essere subdola senza una causa apparente o secondaria ad un trauma a volte evidente a volte misconosciuto.
Spesso il dolore insorge in un segmento articolare sede di un impianto protesico.
La causa del disturbo può essere dovuta ad una lesione ossea o ad una lesione dell’inserzione della capsula articolare o di un legamento o di un tendine. Figura 3.160. Scintigrafia ossea: iperparatiroidismo primitivo. Ipercaptazione su tutti i segmenti scheletrici espressione di un ipermetabolismo osseo.
Figura 3.161. Scintigrafia ossea: morbo di Paget poliostotico. Intensa captazione su alcuni metameri dorso-lombari e sul bacino e moderata captazione sulla VI costa destra e sul tratto prossimale del femore sinistro per la diversa attività metabolica delle lesioni.
I metodi di dosaggio del calcio e del fosfato nel plasma saranno riportati più avanti.
Le variazioni della calcemia e della fosfatemia assumono valore diagnostico nelle malattie delle paratiroidi:
nell’iperparatiroidismo primario: ipercalcemia con ipofosfatemia;
nell’ipoparatiroidismo: ipocalcemia con iperfosfatemia.
Variazioni di interesse possono essere riscontrate in alcune malattie metaboliche dello scheletro:
nelle osteomalacie: ipocalcemia e soprattutto ipofosfatemia;
nelle osteodistrofia renale iperazotemica: ipocalcemia e iperfosfatemia (per l’insufficienza renale);
nelle osteoporosi da immobilizzazione: ipercalcemia;
nelle osteolisi tumorali: ipercalcemia ed eventualmente iperfosfatemia.
Non si riscontrano invece variazioni di rilievo nelle osteoporosi endocrine e nel morbo di Paget.
ipercaptazione nella sede di inserzione di un legamento (focolaio ipercaptante intercondiloideo nella lesione di un legamento crociato) o di un tendine (Fig. 3.163). Un cenno particolare spetta alle sindromi dolorose negli impianti protesici. Questi possono essere complicati da una mobilizzazione della protesi (ipercaptazione sull’osso periprotesico) (Fig. 3.164) o da una infezione (Fig. 3.165): questa si può facilmente diagnosticare con una scintigrafia con leucociti autoioghi marcati (Figg. 3.166 e 3.167).
Semeiotica funzionale dello scheletro. Calcemia e fosfatemia
In condizioni normali il calcio plasmatico oscilla da 8,5 a 10,5 mg%, convertibile in mmol /1 dividendo i valori per 4; circa la metà è costituita da calcio ionizzato e il resto da calcio legato alle proteine o complessato con ioni citrici.
In condizioni normali il fosfato plasmatico varia fra 3,5 e 4,5 mg%: i valori possono essere convertiti in mmol /1 dividendoli per 3,1.
Calciuria e fosfaturia
I dosaggi del calcio e del fosfato nelle urine vengono solitamente eseguiti su campioni delle 24 ore.
Figura 3.162. Scintigrafia ossea: coxalgia destra. Aumento del flusso e della perfusione con intensa captazione a livello della testa del femore destro dovuta ad algodistrofia (morbo di Sudeck).
Figura 3.163. Scintigrafia ossea: gonalgia sinistra. Focolaio ipercaptante in sede intercondiloidea sinistra, meglio visibile all’esame tomoscintigrafico (SPECT) dovuto a lesione dell’inserzione del legamento crociato anteriore.
Figura 3.164. Scintigrafia ossea: mobilizzazione della protesi dell’anca sinistra. Regolare flusso e perfusione con aumento intenso della captazione sull’osso periprotesico.
Figura 3.165. Scintigrafia ossea: infezione della protesi dell’anca destra. Aumento del flusso, della perfusione e della captazione sull’osso periprotesico e sulle parti molli.
Per il fosfato è più produttivo valutare la clearance renale secondo il metodo che sarà descritto più avanti.
Alti valori di calciuria potranno essere riscontrati:
— per un aumento del carico di filtrazione in tutte le ipercalcemie, nell’iperparatiroidismo, nelle osteoporosi da immobilizzazione, nelle osteolisi tumorali, ma anche nelle fasi acute di osteoporosi endocrine e nella litiasi calcica ricorrente da iperassorbimento intestinale;
per un difetto di riassorbimento tubulo-renale del calcio nella litiasi calcica ricorrente di origine renale (ipercalciuria idiopatica).
Bassi valori di calciuria si riscontrano nell’ipoparatiroidismo e nelle osteomalacie.
Il dosaggio del calcio urinario nello spot urinario del mattino sembra esprimere più fedelmente l’entità del turnover osseo.
Indici di formazione ossea
Fosfatasi alcalina. La fosfatasi alcalina è prodotta dagli osteoblasti e il suo livello nel siero è tanto più alto quanto maggiore è l’attività funzionale di questi; viene poi eliminata con la bile e per questo la sua concentrazione sierica è considerevolmente aumentata negli itteri ostruttivi.
Per il dosaggio della fosfatasi alcalina può essere usato un metodo colorimetrico che si basa sul metodo di McComb e Bowers. Con questo metodo la fosfatasi alcalina viene espressa in UI/1: i valori normali nell’adulto sono compresi tra 75 e 270.
Iperfosfatasemia alcalina si osserva nell’iperparatiroidismo, nelle osteomalacie, nel morbo di Paget, nei processi di riparazione delle fratture e nelle lesioni osteolitiche quando vi sia una evidente tendenza alla reazione osteoblastica.
Ipofosfatasemia alcalina è stata segnalata nella ipofosfatasia o osteodysmetamorphosis foetalis (una rara varietà di rachitismo correlata a un primitivo difetto di produzione delle fosfatasi), nel cretinismo e in certe anemie dell’infanzia.
Altri indici di attività osteoblastica sono:
la osteocalcina (bone GLA proteih), una proteina non collagenica prodotta dagli osteoblasti, dipendente dalla vitamina K e stimolata dai metaboliti attivi della vitamina D. I valori normali di osteocalcina nel siero sono compresi fra 3,2 e 12,2 ng/ml nell’uomo e fra 2,7 e 11,5 ng/ml nella donna. Elevati valori di osteocalcina depongono per una intensa attività degli osteoblasti (così nell’iperparatiroidismo, nel rachitismo, nel morbo di Paget); bassi valori si trovano quando la attività osteoblastica è ridotta (nell’osteoporosi post-menopausale a basso turnover per esempio);
la fosfatasi alcalina ossea. Essa esprime l’isoenzima di origine ossea e quindi, rispetto al dosaggio dell’enzima totale, meglio si correla con gli altri indici di turnover osseo. La fosfatasi alcalina ossea si dosa nel siero con metodica immunoradiometrica (IRMA) o con metodica immunoenzimatica (ELISA). I valori normali nell’adulto oscillano da 7 a 22 ng/ml;
il Propeptide Carbossiterminale del Procollagene di tipo I (PICP). È una glicoproteina che viene liberata durante la sintesi del collagene di tipo I, che rappresenta il principale costituente della matrice organica dell’osso. Viene dosato con metodica RIA o IRMA. I valori normali per l’adulto oscillano da 38 a 200 ng/ml per gli uomini e da 50 a 170 ng/ml per le donne.
Figura 3.166. Scintigrafia con leucociti autoioghi marcati: infezione della protesi dell’anca sinistra. Intenso accumulo leucocitario nella sede dell’infezione.
Figura 3.167. Scintigrafia con leucociti autoioghi marcati: infezione della protesi del ginocchio destro. Intenso accumulo leucocitario nella sede dell’infezione. Notare l’accumulo leucocitario negli alveoli dentari, probabile serbatoio microbico.
Indici di riassorbimento osseo
Idrossiprolina. La idrossiprolina è un prodotto del catabolismo della matrice organica dell’osso; la sua escrezione urinaria in 24 ore è un indice dell’attività degli osteoclasti e quindi del riassorbimento osseo.
Il campione, previa idrolisi acida, viene analizzato attraverso HPLC (High Pressure Liquid Chromatography).
La idrossiprolina totale escreta con le urine di 24 ore è maggiore nell’infanzia (80 mg) e nell’adolescenza (60 mg) che non nell’età matura (20-40 mg/24 ore); questo per il rimaneggiamento dello scheletro inerente all’accrescimento.
Una elevata escrezione urinaria di idrossiprolina (fino a 100 mg e oltre in 24 ore) si riscontra in tutti i processi che decorrono con esaltata demolizione di strutture ossee: nei fratturati (riassorbimento osseo in rapporto alla formazione del callo), nelle osteolisi, nel morbo di Paget e in poche altre condizioni (gravi ustioni, lupus eritematoso disseminato, artrite reumatoide e gravidanza).
Altri marcatori del riassorbimento osseo sono:
Piridinolina (PYR) e Deossipiridinolina (D-PYR). Sono crosslinks non riducibili presenti soprattutto nel collagene osseo e cartilagine, che si liberano durante il riassorbimento osseo ad opera degli osteoclasti, quindi passano in circolo e successivamente nelle urine. Si dosano nelle urine con metodo ELISA; la PYR può essere dosata anche nel siero;
N-Telopeptide del collagene di tipo I (N-Tx). È un frammento peptidico derivato dalla degradazione della porzione non elicoidale dell’estremità amino-terminale del collagene di tipo I. Si dosa nelle urine con metodica ELISA;
Crosslaps. È un peptide costituito da una sequenza di 8 aminoacidi del C-telopeptide della catena alfa-1 del collagene di tipo 1. Tale sequenza aminoacidica contiene un’importante regione di crosslinks intermolecolari la cui struttura compatta sembra proteggere la molecola dalla degradazione a livello renale.
25-Idrossicolecalciferolo
Il dosaggio del 25(OH)D3 fornisce una misura dello “stato vitaminico D” dell’organismo.
Ormone paratiroideo (PTH)
Il PTH ha una struttura di 84 aminoacidi e viene sintetizzato dalle paratiroidi a partire da un precursore di maggiori dimensioni. La componente biologicamente attiva dell’ormone risiede nell’estremità aminoterminale. Viene dosato nel siero con metodo RIA relativamente all’estremità aminoterminale (1-34), all’estremità carbossiterminale (69-84) e alla regione media (44-68). Più recentemente viene utilizzata una metodica IRMA per il dosaggio dell’ormone intatto 1-84. Valori normali per l’adulto variano da 10 a 65 pg/ml.
Assorbimento digestivo del calcio
Si valuta somministrando una dose nota di 47CaCl2 in 80 mg di calcio stabile come carrier non radioattivo misurando la radioattività del plasma dopo 30 minuti, 1 ora, 2 ore e 4 ore.
In condizioni normali il 2% della dose/l del tracciante somministrato compare nel plasma entro le prime due ore; con un piccolo calcolo aggiuntivo è possibile correggere il valore per il peso corporeo e ottenere la frazione circolante della dose assorbita (fx).
Più recentemente è stata proposta una metodica che impiega lo stronzio stabile come tracciante.
Difetti di trasporto intestinale del calcio si riscontrano nelle osteomalacie, in molte osteoporosi, nei malassorbimenti intestinali, dopo somministrazione di farmaci antiblastici.
Stati di iperassorbimento intestinale del calcio si osservano nell’iperparatiroidismo, nell’acromegalia, nella sarcoidosi e nella litiasi calcica ricorrente su base assorbitila; si osseivano anche nella intossicazione da vitamina D e nella osteoporosi sotto l’azione di dosi fisiologiche di calcitriolo.
Assorbimento digestivo del fosfato
Si valuta con un metodo analogo al precedente; i risultati devono però tener conto della clearance renale del fosfato che di per sé può abbassare sensibilmente le quote circolanti del tracciante.
Difetti nel trasporto intestinale del radiofosfato si osservano nei malassorbimenti intestinali e nelle osteomalacie.
Cinetica di traccianti osteotropi
La cinetica del 99mTc-metilendifosfonato, il tracciante radioattivo osteotropo impiegato in scintigrafia ossea, è in grado di dare risposte rapide e discriminanti.
Il 99mTc-MDP ha due sole vie di uscita dal sangue: le urine e il tessuto osseo; misurata la escrezione urinaria totale in 24 ore, quanto rimane all’interno dell’organismo è praticamente tutto nello scheletro.
La ritenzione del 99mTc-MDP nel corpo intero (whole body retention), che nel normale si aggira sul 30% della dose iniettata ha una buona proporzionalità con il livello del turnover scheletrico; la WBR:
è molto elevata nelle osteomalacie, negli iperparatiroidismi, nelle metastasi pagetoidi del cancro della prostata, nel morbo di Paget poliostotico in fase attiva;
è bassa nell’ipoparatiroidismo.
Agobiopsia ossea
L’agobiopsia ossea viene effettuata in corrispondenza della cresta iliaca, un territorio osseo che — essendo sottratto al gioco delle forze di carico consente apprezzamenti significativi sotto il profilo metabolico.
Si tratta di una procedura semplice, modicamente dolorosa e non pericolosa. Figura 3.169. Biopsia della cresta iliaca in osteoporosi post-menopausale: si noti l’estremo assottigliamento delle trabecole dell’osso spongioso il cui colore nero dimostra la normale calcificazione. (Colorazione von Kossa).
Figura 3.172. Biopsia della cresta iliaca in morbo di Paget: esuberanza numerica degli osteoclasti (a sinistra) in attività riassorbitiva, e osteoblasti (a destra) impegnati in una caotica fase di neoformazione. (Colorazione con il metodo di Goldner su osso non decalcificato).
Figura 3.173. Biopsia della cresta iliaca in metastasi da adenocarcinoma del polmone: evidente la localizzazione tumorale dell’osso che riproduce aspetti tubulari. (Colorazione ematossilina-eosina).
Previa anestesia superficiale si pratica una piccolissima incisione della cute e con un apposito trapano elettrico si procede al prelievo di un piccolo cilindro di tessuto osseo (lunghezza circa 16 mm, spessore circa 4 mm, Fig. 3.168).
L’esame clinico delle articolazioni dovrà essere condotto sistematicamente articolazione per articolazione osservando:
se l’articolazione conserva la sua forma oppure se appare tumefatta con cancellazione del normale disegno dei capi ossei articolari;
se la tumefazione articolare presenta i caratteri della infiammazione acuta:
• cute sovrastante tesa, lucida, calda ed eventualmente arrossata;
• tessuti periarticolari dolenti alla palpazione;
• gioco articolare doloroso e/o ridotto sia nei movimenti attivi che in quelli passivi;
se esiste un versamento intra-articolare (idrartro, emartro, pioartro), che in genere può essere sospettato in base alla tumefazione della articolazione e dimostrato con la puntura esplorativa (Fig. 3-175). Nel caso del ginocchio sarà ricercato il ballottamento della rotula: l’articolazione viene compressa con le due mani (l’una apposta al suo estremo femorale, l’altra al suo estremo tibiale) mentre con gli indici si imprimono piccole scosse sulla rotula; in caso di versamento questa ballotterà chiaramente sul liquido raccolto al di sotto (Fig. 3.176);
se la tumefazione articolare presenta i caratteri dell’infiammazione cronica:
• scomparsa del disegno dei capi ossei;
• tessuti periarticolari pastosi alla palpazione con compromissione della mobilità attiva e passiva;
• fruscii articolari percepibili con la palpazione e/o la ascoltazione nella esecuzione dei limitati movimenti consentiti dalla artropatia;
se il profilo della articolazione è alterato per sproporzione dei capi ossei rispetto alle diafisi in assenza del corteo sintomatologico dell’infiammazione ma con:
• limitazione della mobilità attiva e passiva;
• scrosci articolari grossolani percepibili nella esecuzione dei movimenti;
se esistano tumefazioni circoscritte para-articolari:
• i nodi di Meynet della artrite reumatoide (Fig. 3.177);
• i nodi di Heberden della osteoartrosi deformante, localizzati attorno alle articolazioni interfalangee;
• i tofi gottosi, eventualmente ulcerati, a sede unica o plurima, di dimensioni variabili da quelle di un pisello a quelle di una grossa noce;
se emergono dislocazioni dei capi articolari (lussazioni, sublussazioni) e atrofie dei gruppi muscolari che si inseriscono in prossimità dell’articolazione colpita.
La lussazione è la dislocazione di uno dei capi ossei articolari che viene così a perdere i suoi naturali rapporti topografici.
La rigidità articolare è una alterazione funzionale che non consente l’espletamento dei normali movimenti della articolazione.
Si riconoscono:
rigidità articolari antalgiche, nelle quali il blocco dei movimenti articolari è correlato al fatto che questi suscitano dolore;
rigidità articolari strutturali.
L'anchilosi è il blocco totale di una articolazione, la quale ha completamente perduto la possibilità del benché minimo movimento attivo o passivo per lesione dei capi articolari (tubercolosi, osteoartrosi) oppure per alterazione dei tessuti periarticolari (artrite).
Le anchilosi e le rigidità monoarticolari (Fig. 3-178) possono essere dovute:
a un trauma; a un emartro (anchilosi degli emofilici);
a un pioartro; a una tubercolosi osteoarticolare; ma anche:
a una osteoartrosi primitiva (morbo di Perthes o osteoartrosi giovanile dell’anca e malum coxae senile); ad alterazioni dei tessuti periarticolari nella periartrite della spalla e in quelle che si instaurano lentamente ma progressivamente negli emiplegici e nei parkinsoniani (spalla congelata).
Nella periartrite della spalla concomita talvolta una compromissione distrofica della mano (sindrome spalla-mano): questo complesso non è infrequente dopo un infarto del miocardio e nell’ipertiroidismo.
Le anchilosi e le rigidità poliarticolari si osservano:
nella artrite reumatoide, nella quale la retrazione connettivale delle lesioni flogistiche poliarticolari spiega le sublussazioni delle piccole articolazioni delle mani e del polso ma anche la rigidità articolare; la produzione di un panno sinoviale infiammatorio che penetra tra i capi ossei articolari spiega il blocco totale delle articolazioni;
nella spondiloartrite anchilosante di Bechterew-Striimpell-Marie, nella quale la fibrosite e la successiva calcificazione dei legamenti periarticolari del rachide comporta rigidità e successivamente anchilosi completa della colonna vertebrale. Vengono a saldarsi dapprima le articolazioni sacro-iliache e le intervertebrali lombari, ma ben presto la malattia guadagna livelli spinali più alti ed anche le grosse articolazioni della spalla e dell’anca.
L’esame radiologico delle articolazioni si propone di controllare:
la giusta posizione dei capi ossei articolari; la mancata giusta posizione dei capi ossei articolari configura i quadri di lussazione e di sublussazione, frequenti nella artrite reumatoide;
l’ampiezza e la regolarità della interlinea articolare e la presenza di colpi liberi. La riduzione di ampiezza della interlinea articolare è indizio di una artropatia che ha determinato assottigliamento della cartilagine articolare di rivestimento. La presenza di un corpo libero intra-articolare attesta il distacco di un villo sinoviale ossificato e pertanto l’esistenza di un processo osteocondrodistrofico dissecante quale generalmente si istituisce nella osteoartrosi deformante;
le condizioni dei capi ossei articolari, i quali possono conservare un profilo normale ma presentare modificazioni del loro grado di calcificazione, oppure più o meno importanti irregolarità del loro profilo:
• irregolarità della interlinea articolare che esprimono una reazione ossea produttiva, secondaria alle alterazioni della cartilagine diartroidale e depongono per una osteoartrosi (primitiva o secondaria);
• decalcificazione dei capi ossei caratteristica delle artriti acute e della artrite reumatoide nella quale il quadro radiologico assume alle mani il tipico aspetto della decalcificazione a mezzo lutto, così definita perché le teste delle falangi decalcificate contrastano con le diafisi normalmente calcificate (Fig. 3.179) l’ulteriore aggravamento del processo di decalcificazione porta alla scomparsa delle interlinee articolari (deossificazione);
• alterazioni di tipo osteolitico che possono realizzarsi su base infiammatoria (artriti tubercolari), per accumulo di materiale patologico, per formazione di pseudocisti subcondrali reattive alle alterazioni della cartilagine diartroidale;
• alterazioni di tipo produttivo che variano dal piccolo osteofita spiculare alle più grossolane deformazioni che esprimono la reazione ossea produttiva alla degenerazione della cartilagine; sul radiogramma si alternano in questi casi zone iperostosiche a zone atrofico-cistiche. Gli osteofiti marginali si manifestano alla periferia del capo articolare in forma di spicule o di becchi di pappagallo (Fig. 3-180). Essi sono particolarmente evidenti e frequenti a livello Figura 3.181. Coxartrosi bilaterale: si noti la osteocondensazione delle teste femorali e degli acetaboli e la quasi completa scomparsa della interlinea articolare.

Figura 3.182. Pressoché totale scomparsa delle interlinee articolari, con aree di osteocondensazione prevalentemente localizzate a livello tibiale.

Figura 3.183. Calcificazione periarticolare in periartrite scapolo-omerale.

della colonna vertebrale: originano sul bordo di uno dei corpi vertebrali e talvolta si dirigono verso un corrispondente osteofita soprao sottostante con il quale si possono saldare a costituire i ponti ossei intervertebrali-,• anchilosi ossea con completa cancellazione della interlinea articolare e fusione dei capi ossei in un unico segmento (Figg. 3.181 e 3-182);

• deposizione di sali di calcio nei tessuti periarticolari.

Nella periartrite della spalla possono essere apprezzabili estese calcificazioni periarticolari (Fig. 3.183); nella spondilite anchilosante è possibile osservare la calcificazione dei legamenti vertebrali posteriori e dei legamenti interspinosi ( colonna a canna di bambìì).

La tomografia assiale computerizzata e la risonanzamagnetica nucleare possono fornire informazioni preziose nello studio delle articolazioni e della colonna vertebrale in quanto capaci di una analisi differenziata delle componenti ossee e di quelle fibrose: nella identificazione delle ernie del disco intervertebrale, nella valutazione della cuffia dei rotatori per l'articolazione scapolo-omerale e in molte altre condizioni patologiche di ortopedia o di reumatologia (Fig. 3.184).

Scintigrafia articolare. La scintigrafia con " m Tc-metilendifosfonato consente di avere utili informazioni sui capi ossei articolari. Una ipercaptazione del tracciante esprime un processo di rimaneggiamento del tessuto osteoarticolare quale si osserva in artriti, artrosi e necrosi dei capi ossei articolari.

Figura 3.184.-A ) Risonanza magnetica nucleare (RMI\I) della colonna vertebrale. L’esame mette in evidenza sia in sezione sagittale (A) che coronale (B) la presenza di un’ernia discale espulsa tra i corpi vertebrali L4-L5 che comprime il sacco durale. La foto C mostra i frammenti del nucleo polposo dopo discectomia.

Figura 3.186. -Cristalli di acido urico in liquido sinoviale prelevato dalla articolazione del ginocchio durante una crisi gottosa (osservazione a forte ingrandimento in luce polarizzata).

Figura 3.187. Grosso tofo gottoslo alla interfalangea distale al dito medio della mano sinistra.

Figura 3.185. Gotta acuta del tipo podagra: si noti la tumefazione e l’arrossamento dell’articolazione metatarsofalangea dell’alluce sinistro.

Artropatie di tipo acuto. Artropatie acute monoarticolari

Comprendono:

le artriti acute microbiche che possono evolvere in pioartro. I germi penetrano nella cavità articolare attraverso una ferita, per contiguità da processi settici para-articolari oppure per via ematogena. Avrà grande importanza la corretta valutazione di precedenti anamnestici e l’accertamento di una adenopatia satellite; anche l’esame emocromocitometrico potrà essere orientativo (leucocitosi con neutrofilia nel pioartro). Una puntura esplorativa dell’articolazione ( artrocentesi ) consentirà di stabilire se si tratta di artrite o di pioartro, e di individuare batterioscopicamente e culturalmente il germe responsabile della malattia;

— le artriti acute non microbiche , quali il reumatismo palindromico, con le sue fugaci manifestazioni monoarticolari, e la gotta con i suoi tipici attacchi al dito grosso del piede ( podagra ) (Fig. 3-185) o della mano ( chi ragia); ma si tenga presente che anche altre articolazioni possono essere isolatamente interessate dall’attacco gottoso: con l’artrocentesi si potrà rilevare la presenza di cristalli di acido urico (Fig. 3.186).

L’esame obiettivo generale potrà dim ostrare la presenza di tofi in corrispondenza del padiglione dell’orecchio o in sedi p e riarticolari.

I tofi sono delle tumefazioni rotondeggianti di dimensioni variabili da un pisello a una grossa ciliegia, dovuti all’accumulo di un materiale biancastro costituito prevalentemente da sali dell’acido urico (Fig. 3-187); la cute sovrastante il tofo è assottigliata e lascia trasparire il colore bianco-giallastro del materiale in esso contenuto; talvolta si ulcera e il contenuto si versa all’esterno (Figg. 3.187 e 3.188).

I tofi periarticolari prendono origine da un deposito di acido urico nella cartilagine articolare, possono determinare ampie usure dei capi ossei con conseguente compromissione della funzione articolare fino all’anchilosi (Fig. 3.189) e appaiono abbastanza chiaramente all’esame radiografico.

Artropatie acute poHarticolari

La eventualità più importante è che si tratti di una febbre reumatica o di reumatismo articolare acuto.

Sono di conforto alla diagnosi:

la giovane età del paziente;

una angina tonsillare manifestatasi 8-15 giorni prima della insorgenza della poliartrite, oppure la notizia di precedenti analoghi episodi poliarticolari: in quest’ultimo caso (recidiva reumatica) quasi sempre il paziente è portatore di un vizio valvolare, postum o della precedente endocardite;

Figura 3.188. Due casi di tofi gottosi che interessano entrambe le due mani.

Figura 3.189. -T ofo gottoso al piede (podagra).

 la febbre con sudorazione profusa caratterizzata da un odore acre del tutto particolare;

la precoce compartecipazione del miocardio (segni di sofferenza miocardica diffusa, aritmie, e nei bambini un allungamento del tratto PQ dell’elettrocardiogramma) e dell’endocardio (comparsa di un soffio sistolico mitralico o in altro focolaio).

Gli esami clinici di routine dimostrano:

 velocità di sedimentazione delle emazie elevata;

 iperdisprotidemia (profilo elettroforetico caratterizzato da ip e r-a 2-globulinem ia, e più tardi da ipergamma-globulinemia);

leucocitosi con eosinofilia.

Questi param etri saranno di grande utilità per seguire la evoluzione della malattia.

Lo streptococco (3-emolitico gioca un ruolo di grande importanza nel com plesso m eccanism o im m unoallergico che sta alla base della febbre reumatica (forse non il ruolo di protagonista, ma certam ente una parte di primo piano).

È importante pertanto valutare il contenuto di anticorpi antistreptococcici nel sangue.

Un alto tasso di antistreptolisine non è sinonimo di febbre reumatica: un simile reperto è com une a tutte le malattie sostenute da streptococchi: tonsilliti, glomerulonefriti; ma in queste form e m orbose il tasso antistreptolisinico si m antiene elevato (oltre 800-1000 unità) solo per breve tem po (7-8 giorni) e non per molte settimane e talvolta per mesi com e accade nella febbre reumatica e nelle sue recidive articolari ed extra-articolari.

Grande utilità presenta questa prova anche nel discrimine diagnostico della febbre reum atica da forme acute di artrite reumatoide.

Una artrite acuta poliarticolare può manifestarsi:

nc\\'artrite reumatoide in fase iniziale;

nei cosiddetti reumatismi secondari che accom pagnano molte malattie infettive ad eziologia nota (scarlattina, gonorrea, dissenteria, sifilide secondaria);

in altre malattie a eziologia sconosciuta ma a patogenesi im muno-allergica ( eritema nodoso, morbo di Reiter, eritema polimorfo essudativo di Hebra, lupus eritematoso disseminato, Fig. 3-190);

nella malattia da siero eterologo che decorre associata a linfoadenopatie diffuse, a manifestazioni cutanee orticarioidi o di tipo eritema marginato aberrante, la quale si manifesta dopo sieroterapia o sieroprofilassi eseguite otto-dieci giorni prima.

Su base im muno-allergica sem bra essere l’idrartro intermittente del ginocchio nel quale la com ponente essudativa è decisam ente soverchiante sulla com ponente infiammatoria in senso stretto; la ricordiamo fra le p o liartriti, dato che spesso è bilaterale.

Figura 3.190. Reumatismo reiterano: osservare la congiuntivite e le manifestazioni cutanee figurate. La paziente presentava anche stomatite e uretrite.

Artropatie di tipo cronico. Artropatie croniche monoarticolari

Interessano la medicina interna:

le osteoartrosi deformanti monoarticolari, quali la osteoartrosi giovanile dell’anca ( morbo di Perthes ) e la osteoartrosi senile dell’anca ( malum coxae senile ), dovute a un processo degenerativo della cartilagine della testa del femore per pi-ecoce usura o processi osteocondritici primitivi; la evoluzione in anchilosi è la regola;

le artropatie emofiliche conseguenza di ripetuti emartri;

le artropatie tabetiche e si ringoili ¡eliche (prevalentemente localizzate al ginocchio e alle articolazioni del piede) che sembrano essere la conseguenza della ipotonia muscolare e di un disturbo trofico della capsula articolare e della cartilagine di rivestimento.

Artropatie croniche poliarticolari

L’artrite reumatoide (poliartrite cronica anchilosante) può presentare fasi iniziali di acuzie tali da simulare il reumatismo articolare acuto, ma generalmente evolve ab initio in forma cronica con alternative di miglioramento e di peggioramento.

La compromissione articolare è sem pre plurima, ma capricciosa come sede. Di regola sono interessate le articolazioni prossimali delle dita, le piccole articolazioni della mano, molto frequentem ente le articolazioni del polso e del malleolo, spesso la colonna vertebrale; le grosse articolazioni possono essere colpite nelle forme avanzate.

La atmefazione e la pastosità delle articolazioni colpite sono del tutto caratteristiche; esse sono dovute:

alla anormale proliferazione granulomatosa della sinovia;

alla cronica infiammazione dei tessuti periarticolari.

 144 SEMEIOTICA MEDICA

Figura 3.191. Iniziale deformità della mano, in particolare del dito indice, per artrite reumatoide.

Figura 3.192. Artrite reumatoide: due esempi di mano a colpo di vento: si noti la deviazione ulnare delle dita.

Si riscontrano nelle prime fasi di malattia e nelle riesacerbazioni della medesima; è caratteristica la rigidità articolare del mattino (Fig. 3.191).

Più tardivamente subentra la retrazione connettivale della capsula e con essa le sublussazioni dopo di che la rigidità si trasforma in una anchilosi totale.

La malattia realizza i pili curiosi tipi di deformità articolare per la dislocazione dei capi ossei, per la tumefazione dei tessuti molli periarticolari, per la ipotrofia delle masse muscolari, dovuta alla prolungata immobilizzazione e al non uso della articolazione.

Alcuni tipi di deformità della mano fanno porre subito la diagnosi di artrite reumatoide:

la mano a colpo di vento : con deviazione ulnare delle dita (Fig. 3.192);

la mano a collo di cigno : con prime falangi in flessione e falangi terminali in estensione;

la mano a polipo : nella quale flessioni ed estensioni obbligate delle dita si combinano si da far assumere alla mano un aspetto tentacolare;

la mano a “ lorgnette” con le dita a cannocchiale, per alterazioni distruttive di alcune falangi: è comune ad altre osteoartropatie che decorrono con analogo riassorbimento osteolitico (sarcoidosi, porfiria cronica, lebbra, siri ngomielia).

Nelle fasi più avanzate la deformità cui va incontro la mano, con relativi fenomeni di anchilosi, impedisce qualsiasi funzione (Fig. 3.193).

L'esame radiografico nelle fasi iniziali documenta la normalità dei capi articolari a prescindere dalla loro decalcificazione.

Nelle fasi tardive si potranno osservare la dislocazione e la saldatura dei capi ossei articolari con cleossificazione.

Le reazioni di laboratorio proposte nella diagnosi di artrite reumatoide sono la reazione di Waaler-Rose e il RA-test ; entrambi si basano sulla presenza del fattore reumatoide nel sangue, una globulina IgM di alto peso molecolare (19S all’ultracentrifuga), dotata della proprietà di reagire con alcune gammaglobuline di peso molecolare inferiore (7S).

La reazione di Waaler-Rose, consiste nel cim entare ¡ 1 siero di sangue del paziente con emazie di m ontone sensibilizzate e non sensibilizzate al siero di coniglio antim ontone e di stabilire il rapporto frai due titoli di agglutinazione. Se questo rapporto è maggiore di 16 la reazione è considerata positiva; il fattore reumatoide reagisce infatti con i globuli rossi sensibilizzati (precisamente con le gam m aglobuline anticorpali che a questi si sono adese nel corso della sensibilizzazione in vitro).

La reazione del latex (RA-test) consiste nel cim entare su di un vetrino il siero in esame con una sospensione di finissime particelle di latex, una resina sintetica polistirenica alla quale sono state fatte adsorbire delle gam m aglobuline: il fattore reumatoide reagisce con le m olecole globuliniche adsorbite alle particelle favorendone la agglutinazione; la presenza del fattore reumatoide è segnalata dalla precipitazione della sospensione lattiginosa di latex in aggregati grossolani. Utili nella diagnostica differenziale nei confronti di connettivite mista, LES, sindrom e di Sjògren e sclerodermia i tests di autoim m unità ANA-ENA.

Nell'artrite reum atoide la positività di queste reazioni è valutata sul 4 0 -6 0 % negli adulti e in non più del 10% nei bambini; ma esse sono spesso negative nelle fasi iniziali della malattia. Vi possono essere inoltre delle false positività: nel 3 0 % dei casi di lupus eritem atoso dissem inato e nel 16% dei casi di malattie varie decorrenti con ipergam m aglobullnem ia (epatopatie croniche, leishmaniosi, sarcoidosi, sifilide).

Figura 3.193. Mano sinistra “ad artiglio” per deformità in flessione delle falangi. Il morbo di Stili è una forma particolare di artrite reumatoide dell’infanzia che decorre in modo grave fin dall’inizio: si localizza elettivamente alle grosse articolazioni, si associa ad adenopatie, a splenomegalia e ad una caratteristica pigmentazione cutanea di tipo melaninico (alle dita delle mani, ai gomiti, ai ginocchi).
Nella sindrome di Felty, una varietà di artrite reumatoide propria dell’adulto, si osservano adenopatie, splenomegalia e leucopenia.
L’osteoartrosi (poliartrite cronica deformante) è una malattia prevalentemente dell’età involutiva, che decorre generalmente senza fasi di acuzie, con deformità delle epifisi delle falangi delle dita (tipiche nodosità delle dita), con produzione di nodi di Heberden e con scrosci articolari alle ginocchia e ad altre articolazioni.
Trattandosi di una malattia da usura della cartilagine articolare:
saranno prevalentemente interessate le articolazioni sottoposte al carico (soprattutto le articolazioni intervertebrali lombari, le articolazioni sacro-iliache, le articolazioni coxofemorali e del ginocchio);
inciderà soprattutto in chi esercita un mestiere o una professione che sottoponga le articolazioni colpite a un carico eccessivo; nel caso dell’anca e del ginocchio che costringa ad una prolungata stazione eretta o a portare dei pesi (chirurghi, camerieri, contadini, facchini).
L’esame radiologico dà conferma del carattere deformante dell’artrosi dimostrando:
la irregolarità della interlinea articolare;
la presenza di osteofiti marginati.
Oltre alla osteoartrosi primitiva devono essere considerate le osteoartrosi secondarie:
le artropatie gottose;
l’artrite alcaptonurica, dovuta alla infiltrazione di acido omogentisinico nelle cartilagini diartroidali (ocronosi);
le artropatie della sarcoidosi che si localizzano preferibilmente alle dita delle mani e dei piedi.

Le masse muscolari sono bene apprezzabili alla palpazione e alla ispezione in soggetti non eccessivamente adiposi.
Trofismo muscolare. Per trofismo muscolare si intende lo stato di accrescimento delle masse muscolari. L’allenamento è una condizione essenziale per il mantenimento di un buon trofismo e di una buona efficienza delle masse muscolari.
Ipertrofie muscolari generalizzate. Si possono osservare in atleti o in chi pratica lavori pesanti.
Ipertrofie muscolari localizzate. Si realizzano quando un arto sia continuamente sottoposto ad un esercizio sproporzionato, per esempio in alcuni sport come tennis e scherma.
Pseudoipertrofie muscolari. In alcune miopatie protopatiche l’atrofia muscolare di certi distretti (cosce) contrasta con la pseudoipertrofia di altri (polpaccio): i muscoli pseudoipertrofici sono però tutt’altro che efficienti.
Ipotrofie muscolari generalizzate. Si possono osservare nel digiuno prolungato, nella ipoalimentazione cronica e nelle malattie consuntive (morbo di Simmonds, anoressia mentale, morbo di Basedow, diabete pancreatico, cachessie da cancro, da tubercolosi).
In questi casi aumenta la escrezione urinaria di creatina in quanto la creatina è un catabolita del tessuto muscolare.
Ipotrofie muscolari localizzate. Si realizzano per immobilizzazione in apparecchi gessati (ipotrofia muscolare da non uso), ma soprattutto in alcune malattie del sistema nervoso.
Lesioni estese della corteccia cerebrale possono infatti provocare emi-ipotrofia controlaterale, così come distruzione delle cellule delle corna anteriori del midollo spinale (poliomielite) o l’interruzione delle loro fibre (compressioni o sezioni radicolari o tronculari) sono in grado di condizionare gravi ipotrofie muscolari nei distretti corrispondenti.
Una ipotrofia muscolare distrettuale può essere correlata ad affezioni primitive dei muscoli (miopatie o miositi).
Tono muscolare. Il tono muscolare indica lo stato di tensione mantenuto a riposo dai muscoli per impulsi di provenienza spinale: il tono muscolare è agevolmente apprezzabile alla palpazione e con l’esecuzione di movimenti passivi, in forma di una lieve resistenza alla flessibilità e alla estensibilità dei segmenti di un arto.

Le cellule midollari devolute al mantenimento del tono muscolare sono governate da impulsi provenienti da altre strutture nervose che ne condizionano l’attività:
un primo flusso di impulsi giunge dalle vie sensitive periferiche ed esercita una intensa azione tonogena (la interruzione delle fibre sensitive a livello radicolare, caso della tabe dorsale con le inerenti lesioni alle radici posteriori, determina ipotonia); la irritazione di tali fibre determina invece ipertonia o spasticità muscolare;
altri impulsi giungono continuamente dai centri nervosi superiori in condizioni di riposo ed esercitano una fine modulazione del tono, in rapporto alle posture e al gioco fra muscoli agonisti e antagonisti (sistemi extrapiramidale, vestibolare, cerebellare e piramidale, quest’ultimo dotato di una azione inibitrice).
Ipertonie muscolari generalizzate. Una ipertonia muscolare generalizzata si osserva:
in malattie nervose con prevalente impegno del sistema extrapiramidale quali le cerebropatie spastiche infantili e il morbo di Parkinson; anche nella emorragia cerebrale con inondazione ventricolare si istiaisce ipertonia muscolare generalizzata e così pure nella emorragia leptomeningea e in alcune meningiti acute;
nel tetano e nell’avvelenamento stricnico; nel tetano la contrattura inizia dai gruppi muscolari vicini alla porta di ingresso della infezione e si estende poi progressivamente ai muscoli viciniori; sono caratteristici:
• il trisma cioè la impossibilità di aprire la bocca per contrattura dei muscoli masticatori;
• Vopistotono e l’addome a barca per contrattura dei muscoli della parete addominale;
• a dispnea di origine muscolare;
• la contrattura generalizzata punteggiata da fasi di aggravamento caratterizzate da contrazioni tonicocloniche estremamente dolorose;
nel corso di disordini elettrolitici che condizionano una ipereccitabilità neuromuscolare quali la ipocalcemia (tetania ipocalcemica), la ipokaliemia e la alcalosi (tetania normocalcemica); di queste tetanie sarà detto nel capitolo sulla “Semeiotica delle ghiandole paratiroidi”.
Ipertonie muscolari localizzate. Si possono osservare nelle paralisi spastiche da lesioni delle vie piramidali e presentano localizzazione all’emisoma colpito, o nel caso di una monoplegia o di una paraplegia, agli arti interessati. Rientrano in questo capitolo i crampi muscolari dolorosi spontanei o professionali (crampo degli scrivani).
Ipotonie muscolari generalizzate. Sono di eccezionale osservazione in malattie del sistema extrapiramidale (nella corea ad esempio), ma abbastanza comuni nel collasso cardiocircolatorio e nelle lipotimie.
Ipotonie muscolari localizzate. Si osservano nelle paralisi flaccide da lesioni del 2° motoneurone.
Efficienza muscolare. Deficit motori
La efficienza contrattile dei singoli gruppi muscolari viene saggiata facendo eseguire al paziente i corrispondenti movimenti volontari:
la paralisi è la manifesta impossibilità a effettuare tali movimenti;
la paresi è la estrema difficoltà ad eseguirli.
Un deficit motorio muscolare potrà essere conseguenza della interruzione di vie nervose di moto oppure di una primitiva malattia muscolare (miopatie o distrofie muscolari).
le conseguenze comuni alle due varietà sono la debolezza e l’atrofia dei muscoli colpiti con areflessia profonda;
le distrofie muscolari neurogene preferiscono i muscoli distali degli arti; coesistono disturbi della sensibilità e indici di compromissione del nevrasse;
le distrofie muscolari miogene preferiscono i muscoli prossimali degli arti; spesso coesiste aumento della creatin-fosfochinasi e delle transaminasi nel siero e creatinuria.

Quando l’impegno muscolare è prevalente al cingololvico (distrofia muscolare progressiva di Duchenne) il paziente:
presenta una andatura anserina con proiezione in avanti del bacino e lordosi lombare compensatoria;
è incapace di salire le scale se non appoggiando le mani sulle cosce;
non può alzarsi da una sedia se non appoggiandosi ai braccioli;
è incapace di alzarsi da terra se non con la manovra di Gowers cioè arrampicandosi con le mani sulle proprie gambe;
non sa infine mantenere l’equilibrio su di un piede solo.
L’impegno muscolare al cingolo scapolare fa sì che il paziente non abduca e non alzi le braccia se non accentuando la lordosi lombare; è caratteristica inoltre la scapola alata.
Esame elettrico dei muscoli. Elettromiografia
L’EMG è una metodica diagnostica che comprende l’analisi mediante ago-elettrodo dell’attività muscolare a riposo e durante attivazione volontaria (EMG propriamente detta) e lo studio della conduzione nervosa, motoria e sensitiva (elettroneurografia).
L’EMG è una pratica invasiva. L’analisi ad ago viene effettuata su singoli muscoli, prevalentemente degli arti, dei quali si valuta l’attività elettrica a riposo e durante attivazione massimale. Nel soggetto normale, dal muscolo a riposo non deve essere registrata alcuna attività bioelettrica, mentre durante la contrazione massimale si deve osservare il progressivo reclutamento di potenziali di unità motoria (PUM) fino al raggiungimento del quadro di “interferenza”, nel quale i singoli PUM non sono più riconoscibili l’uno dall’altro. L’unità motoria è il complesso di fibre muscolari che dipendono da un singolo motoneurone delle corna anteriori del midollo spinale. Il diametro della zona muscolare occupata da una unità motoria può essere valutato dai 5 ai 20 mm ed il numero delle fibre muscolari da cui è costituita può variare da circa 10 dei muscoli oculari estrinseci a oltre 1000 dei muscoli della coscia.
Conseguentemente, nel soggetto normale, i potenziali di unità motoria hanno durata e ampiezza variabili da muscolo a muscolo, rispettivamente comprese fra 5-10 msec e 0,2-1,0 mV.
L’esame elettromiografico consta di tre fasi:
valutazione dell’attività elettrica a riposo (completo rilasciamento): in questa condizione il muscolo normale non genera alcun segnale;
valutazione del tracciato sotto debole contrazione: in questa condizione vengono attivati alcuni potenziali di unità motoria che possono casualmente e parzialmente sovrapporsi; nel muscolo normale hanno una conformazione bifasica;
valutazione del tracciato sotto sforzo massimale: in questa condizione vengono reclutate progressivamente tutte le unità motorie presenti che, nel muscolo normale, tenderanno a fondersi fra loro (interferenza completa).
Elettroneurografia
L’elettroneurografia misura la velocità di conduzione motoria (VCM) e sensitiva (VCS) dei singoli tronchi nervosi stimolati con scosse elettriche applicate in uno o più punti lungo il decorso dei nervi. L’effetto dello stimolo elettrico è la comparsa di potenziali d’azione motori (MAP) o sensitivi
(SAP) dei quali si calcolano la latenza e l’ampiezza. La velocità di conduzione è data dal rapporto tra lo spazio dal punto di stimolazione a quello di registrazione e il tempo impiegato dall’impulso nervoso a percorrerlo.
Lo studio EMG permette di documentare la presenza di anomalie funzionali dei nervi, delle radici, dei muscoli o delle giunzioni neuromuscolari (sindromi miasteniche). Una neuropatia spesso è caratterizzata da diminuzioni della VCM o della VCS; l’ampiezza dei MAP e dei SAP può essere normale o ridotta. La combinazione di questi reperti permette di distinguere l’interessamento prevalente del rivestimento mielinico (neuropatie demielinizzanti) dalla sofferenza delle fibre nervose (neuropatie assonali). Una radicolopatia compressiva da ernia discale, invece, può produrre un quadro di denervazione nei muscoli innervati da quella radice, esaminati con l’ago-elettrodo. Alcuni ortopedici o neurochirurghi basano su questi reperti il loro giudizio di operabilità di un’ernia discale.
Nelle miopatie neurogene in fase acuta, il tracciato a riposo è caratterizzato dall’attività elettrica spontanea di singole fibre muscolari: quadro di denervazione (potenziali lenti positivi e potenziali di fibrillazione). Nelle malattie delle corna anteriori midollari o nelle radicolopatie questo quadro può essere associato alla presenza di attività spontanea di intere unità motorie (potenziali di fascicolazione). Nelle fasi più tardive (oltre 45 giorni dall’inizio del processo patologico) gli assoni sani circostanti a quelli degenerati reinnervano le fibre muscolari denervate, attraverso un meccanismo di gemmazione (sprouting) collaterale e terminale. Il fenomeno conduce a un aumento del numero delle fibre e quindi delle dimensioni di ciascuna unità motoria. I potenziali avranno ampiezza, durata e numero di fasi aumentate. A causa della riduzione del numero di unità motorie il tracciato a massimo sforzo non raggiungerà l’interferenza e la sua ampiezza risulterà aumentata.
Al contrario, nelle miopatie miogene la compromissione primaria delle fibre muscolari porterà a una riduzione del numero di fibre per ciascuna unità motoria e quindi a una riduzione delle sue dimensioni. I potenziali avranno ampiezza e durata ridotte anche in presenza di aumento delle fasi (potenziali polifasici a punte brevi). Solo in casi particolari con intensa necrosi segmentaria delle fibre muscolari (miopatie infiammatorie acute), si registrerà attività di denervazione a riposo. In altre patologie, caratterizzate da instabilità elettrica della membrana della fibra muscolare a riposo (sindromi miotoniche e sindrome da iper-eccitabilità neuromuscolare secondaria a squilibrio del calcio/magnesio), l'attività elettrica a riposo sarà patognomonica per la diagnosi: scariche miotoniche e “doublets” o “multiplets”, rispettivamente. Il tracciato a massimo sforzo sarà costituito da un quadro di interferenza completa già a lieve-medio sforzo (reclutamento precoce), ma di ampiezza ridotta.
Tenendo presenti questi semplici concetti sarà possibile interpretare correttamente qualunque referto di esame elettromiografico. Si rimanda ai trattati specialistici per eventuali approfondimenti.
Miastenia. Nella miastenia il deficit motorio si istituisce progressivamente una volta iniziato il movimento volontario.
Sono interessati prevalentemente i muscoli oculari ma anche quelli degli arti e del tronco.
Si tratta di un blocco a livello delle sinapsi neuromuscolari di tipo curaro-simile che può essere rimosso da sostanze anticolinesterisiche (prostigmina): i muscoli colpiti iniziano normalmente la loro azione ma ben presto vanno incontro a un progressivo e ingravescente affaticamento che porta alla totale paralisi motoria.
L'iniezione intramuscolare di 1 mg di prostigmina fa regredire transitoriamente il disturbo (prova della prostigmina).
Miotonia. Nella miotonia congenita (malattia di Tìoomsen) l’inizio della contrazione muscolare evoca a carico dei muscoli impegnati una contrattura invincibile dalla volontà.
È caratteristica l’azione favorevole del chinino.
Miositi. La polimiosite si può osservare in quadri generali di interesse internistico: nel 50% dei casi si tratta di una sindrome paraneoplastica che si manifesta nei portatori di un tumore maligno.
La panarterite nodosa, può decorrere con polimiosite; oltre alla ipertensione arteriosa, alla polineurite, alla insufficienza renale, sono talvolta apprezzabili piccole, circoscritte tumefazioni nodulari nei muscoli e lungo il decorso delle arterie.
La dermatomiosite è una polimiosite alla quale si associano manifestazioni cutanee al volto e agli arti e di sovente il fenomeno di Raynaud.
In ogni caso si realizza una viva dolorabilità delle masse muscolari colpite e una loro progressiva atrofia. La diagnosi di certezza richiede la biopsia muscolare che dimostrerà il carattere infiammatorio della affezione e eventuali alterazioni arteriolari che possono esserne responsabili. È caratteristica la creatinuria e l’elevato livello di creatinfosfochinasi e di transaminasi glutammico-ossalacetica nel sangue.
Fra le polimiositi va ricordata la trichinosi.

f SISTEMA NERVOSO
Disturbi della motilità
La motilità volontaria è regolata da due serie di motoneuroni noti come 1° (neurone cortico-midollare o via piramidale ) e 2° motoneurone (neurone mielo-muscolare).
I disturbi deficitari della motilità volontaria prendono il nome di ipocinesie, paresi o paralisi, secondo la gravità: nella paralisi il movimento volontario è del tutto abolito.
Le paralisi possono riconoscere una origine centrale oppure una origine periferica secondo che derivino da una interruzione del 1° oppure del 2° motoneurone.
Le paralisi centrali sono paralisi spastiche, in esse il deficit della motilità volontaria si associa ad aumento del tono dei muscoli colpiti e a mancanza di grave compromissione del loro trofismo.
Le paralisi periferiche sono paralisi flaccide, in esse il deficit della motilità volontaria si associa a perdita del tono dei muscoli colpiti e a grave compromissione del loro trofismo.
Lo studio dei riflessi profondi e superficiali riveste notevole significato nella diagnostica dei disturbi della motilità volontaria.
Consideriamo ad esempio il riflesso rotuleo: la percussione del tendine del quadricipite al di sotto della rotula stimola alcune terminazioni della sensibilità profonda le cui fibre penetrano nel midollo spinale attraverso la terza radice lombare posteriore; queste si articolano nel corno anteriore dello stesso lato (metameri L2, L3 ed L4) con i pirenofori di alcuni motoneuroni efferenti che raggiungono il muscolo quadricipite della coscia attraverso il nervo femorale; lo stimolo impresso dal martelletto sul tendine del quadricipite sarà “riflesso” attraverso questo circuito sensitivo-motorio e determinerà la brusca contrazione del muscolo e il conseguente sollevamento in alto della gamba.
È evidente che la interruzione dell'arco riflesso, vuoi nel settore sensitivo vuoi in quello motorio, condizionerà la scomparsa del riflesso.
Lo studio dei riflessi consente così di identificare lesioni distruttive periferiche delle vie di senso e delle vie di moto, potendo essere queste ultime inerenti a interruzione di fibre nervose periferiche come a distruzione di determinati segmenti del midollo spinale.
La ricerca dei riflessi profondi si avvale della stimolazione di strutture tendinee o periostee.
Elenchiamo brevemente i riflessi profondi di più comune rilievo, riportando per ciascuno le vie afferenti ed efferenti e il livello metamerico:
riflesso supinatore: la percussione del capitello del radio determina flessione dell'avambraccio sul braccio (nervo radiale, C5-C6-C7);
riflesso tricipitale: la percussione del tendine del tricipite del braccio all’olecrano determina estensione dell'avambraccio (nervo radiale, C6-C7);
riflesso pronatore: la percussione della apofisi stiloide del radio determina pronazione dell'avambraccio (nervo radiale e nervo ulnare, C7-C8);
riflesso rotuleo: la percussione del tendine del quadricipite determina estensione della gamba (nervo femorale, L2-L3. L4);
riflesso achilleo: la percussione del tendine di Achille al calcagno determina la flessione plantare del piede (nervo sciatico, L5);
riflesso medio-plantare: la percussione della regione media plantare determina la flessione delle dita del piede (nervo sciatico, S1-S2).
La ricerca dei riflessi superficiali si avvale della stimolazione della cute.
Elenchiamo brevemente i riflessi superficiali di più comune rilievo:
riflesso corneale e congiuntivale: toccando la superficie della congiuntiva o della cornea con un batuffolo di cotone si determina la chiusura della palpebra (nervo trigemino sensitivo, ponte, nervo facciale);
riflessi addominali: strisciando sulla superficie dell'addome si determina la contrazione dei muscoli sottostanti (superiore D7-D8-D9; medio D9-D10; inferiore DI1-D12);
riflesso cremasterico: strisciando la faccia interna della coscia si determina una elevazione del testicolo per contrazione del muscolo cremastere (L1-L2);
riflesso plantare: strisciando la pianta del piede, preferibilmente sulla parte laterale, si determina la flessione delle dita.
Nello studio delle paralisi spastiche il riflesso plantare riveste particolare importanza: se la via piramidale è compromessa non osserveremo la flessione plantare delle dita ma il fenomeno di Babinski, cioè la inversione della risposta, estensione dell’alluce ed eventuale allargamento a ventaglio delle altre dita.
Paralisi dei nervi cranici. Nervo oculomotore comune (III paio)
Ptosi palpebrale e strabismo divergente; impossibilità a ruotare il bulbo oculare in alto, in basso e verso l’interno, pupilla non reagente alla luce e alla accomodazione, diplopia (visione doppia).
Nelle lesioni sopranucleari manca qualsivoglia reperto perché, analogamente agli altri nuclei dei nervi cranici, i nuclei oculomotori ricevono impulsi dalla corteccia omolaterale oltre che da quella controlaterale.
lesioni del tronco encefalico, cioè a compromissione dei nuclei oculomotori del mesencefalo: in tal caso è difficile che ad esse non si associno segni di compromissione di altre strutture (nervi cranici, vie di moto o di senso); più di sovente sono dovute a lesioni nervose periferiche da meningite tubercolare, da tumori o aneurismi della base cranica, da condizioni discrasiche generali quali il diabete mellito.
Paralisi dello sguardo
Le paralisi dello sguardo sono dovute a lesioni sovranucleari: il paziente non riesce ad eseguire i movimenti coniugati dei bulbi oculari verso l’alto e il basso oppure verso destra e verso sinistra.
Motilità oculare intrinseca
La motilità pupillare è garantita:
dal muscolo sfintere dell’iride innervato da fibre parasimpatiche (provenienti dai nuclei mesencefalici di Edinger-Westphal che decorrono nel nervo oculomotore comune e attraversano il ganglio ciliare);
dal muscolo dilatatore dell’iride che è innervato da fibre simpatiche provenienti dal ganglio cervicale superiore aventi il pirenoforo nel centro cilio-spinale di Budge del midollo dorsale.
Un ipertono vagale determina miosi (diminuzione del diametro pupillare), un ipertono simpatico determina midriasi (aumento del diametro pupillare).
In condizioni normali le pupille sono perfettamente rotonde e di uguale diametro (isocoria); quando il diametro pupillare è differente si parla di anisocoria.
La sindrome di Claude Bernard-Hörner: anisocoria con miosi, ptosi palpebrale, enoftalmo (per deficit del muscolo di Müller) e arrossamento della metà corrispondente del viso indica una lesione distruttiva del simpatico cervicale che è preposto alla contrazione del muscolo dilatatore dell’iride.
La sindrome di Parfour-Depetit: anisocoria con midriasi, sollevamento della palpebra superiore, esoftalmo e pallore alla emifaccia corrispondente, indica una lesione irritativa del simpatico cervicale.
Queste sindromi sono frequenti nelle affezioni del mediastino superiore e in quelle dell’apice polmonare.
Questa osservazione statica deve essere perfezionata dallo studio dei riflessi pupillari.
riflesso pupillare alla luce: facendo cadere un fascio di luce su di una pupilla, questa si contrae mentre si contrae anche la pupilla controlaterale (riflesso consensuale). L’arco del riflesso è costituito da retina, vie ottiche, corpi genicolati, nuclei iridocostrittori di Edinger-Westphal del mesencefalo, nervo oculomotore comune, ganglio ciliato, muscolo sfintere dell’iride. Il riflesso alla luce sarà abolito per una interruzione dell’arco riflesso in qualsiasi punto (retina, nervo ottico, nervo oculomotore comune): nella cecità di un occhio persisterà il riflesso consensuale a livello dell’occhio amaurotico; nella cecità corticale il riflesso alla luce sarà conservato perché l’arco riflesso è indenne;
riflesso pupillare all’accomodazione: la pupilla diventa miotica osservando il dito dell’esaminatore posto a una distanza di 10 cm;
riflesso pupillare alla convergenza: le pupille diventano miotiche seguendo l’avvicinarsi del dito dell’osservatore alla punta del naso.
Il fenomeno di Argj’ll-Robertson consiste nella perdita del riflesso alla luce con conservazione dei riflessi alla accomodazione e alla convergenza: si tratta di un segno di sifilide del sistema nervoso.
La valutazione combinata del diametro pupillare e della reattività alla luce ha grande importanza pratica:
una miosi bilaterale rigida si può osservare nella sindrome di ipertensione endocranica con sofferenza o lesione del ponte, nella intossicazione da fenotiazine o da oppiacei (eroina, morfina e in tal caso la miosi cede alla instillazione di un collirio al naloxone) nell’avvelenamento da esteri fosforici e in quello da funghi contenenti muscarina;
una midriasi bilaterale rigida indica un danno mesencefalico grave dovuto a sofferenza anossica dei centri nervosi, a una intossicazione da barbiturici, da atropina, da amfetamine o da cocaina;
una midriasi unilaterale rigida esprime generalmente una lesione del nervo oculomotore comune ma può essere realizzata da un aumento della pressione intracranica, da un trauma cranico con ematoma, da una compressione sul tronco encefalico (per tumore o aneurisma).
Nervo trigemino (V paio, parte motrice)
Dismassia (difetto di masticazione), ipotrofia e deficit contrattile dei muscoli massetere e temporale apprezzabili alla palpazione mentre il paziente viene invitato a masticare energicamente; nella lenta apertura della bocca deviazione della mandibola verso il lato malato per deficit del muscolo pterigoideo che esercita una azione crociata.
Nessuna alterazione nelle lesioni del 1° motoneurone per la duplice rappresentazione corticale.
La parte sensitiva del trigemino è destinata alla sensibilità del volto: la nevralgia del trigemino può scatenare un tic doloroso.
Nervo facciale (VII paio)
Stiramento della rima labiale verso il lato sano perché il tono dei muscoli mimici di questo lato è conservato, appianamento delle rughe frontali, dilatazione della rima palpebrale ( lagoftalmo) per deficit dell'orbicolare della palpebra; invitando il paziente a corrugare la fronte, a chiudere gli occhi e a mostrare i denti, tutti i movimenti ricordati risultano deficitari e si manifesta il fenomeno di Bell.
La paralisi periferica si realizza per lesione del nervo nel suo percorso nella rocca petrosa del temporale (in mastoiditi, per interventi demolitori), “a frigore” e da zoster del ganglio genicolato. La paralisi centrale è frequente nelle comuni emiplegie.
Nervo glosso-faringeo (IX paio)
Disfagia per i solidi, movimento a tendina del faringe: invitando il paziente a pronunciare la lettera “a" si osserva spostamento dei tessuti molli del faringe verso il lato sano per azione traente dei muscoli normalmente funzionanti.
Nervo vago (X paio, parte motrice)
Disfagia per i liquidi, deviazione del velopendulo verso il lato sano, voce bitonale per paralisi della corda vocale bene apprezzabile alla laringoscopia. Non sono in genere rilevabili modificazioni delle funzioni viscerali.
Nervo accessorio (XI paio)
Paralisi e atrofia dei muscoli sternocleidomastoideo e trapezio con rotazione della scapola. La lesione unilaterale del 1° motoneurone dei nervi IX-X-XI non comporta manifestazioni di sorta data la rappresentazione corticale bilaterale, ma disturbi importanti si renderanno manifesti quando a una prima lesione centrale se ne venga ad aggiungere una seconda controlaterale; si istituiranno in tal caso:
disturbi della deglutizione con passaggio dei liquidi e dei solidi nelle vie aeree;
disturbi di fonazione (disartria, afonia) entro il perimetro della sindrome pseudobulbare caratterizzata anche:
da andatura a piccoli passi;
crisi di riso e pianto spastico per cause irrilevanti e da una certa compromissione mentale.
Nervo ipoglosso (XII paio)
Paralisi e atrofia della metà omolaterale della lingua ed eventuali movimenti fibrillari; la lingua, se sporta, devia verso il lato malato per il prevalere del muscolo genioglosso del lato sano.
Si manifestano importanti disturbi nella masticazione nella deglutizione e nella articolazione della parola. Nelle lesioni del I motoneurone la lingua è parimenti deviata verso il lato malato ( deviazione della lingua), ma non presenta né atrofia né fascicolazioni muscolari.
Paralisi dei nervi spinali. L’apprezzamento di un deficit motorio volontario:
al collo (neuromeri C1-C4) si attua invitando il paziente a flettere, estendere, inclinare e ruotare la testa;
al tronco invitando il paziente a passare dalla posizione supina alla posizione seduta (neuromeri D6-D12);
agli arti facendo eseguire i normali movimenti di abduzione, adduzione, flessione, estensione, rotazione, prensione, e dal confronto della forza muscolare fra l’arto colpito e quello controlaterale. Il deficit dei muscoli che fissano la colonna vertebrale al bacino condiziona la andatura anserina.
La manovra di Mingazzini consente un apprezzamento oggettivo delle ipocinesie: si invita il paziente a mantenere sollevati gli arti superiori a occhi chiusi, l’arto paretico tenderà lentamente ad abbassarsi; per gli arti inferiori si pone il paziente prono sul letto facendogli mantenere sollevate le gambe: la gamba dell’arto paretico si abbasserà lentamente.
Paralisi di origine centrale. Nelle paralisi centrali da lesione del 1° motoneurone l’indagine semeiologica consente un ottimo orientamento sulla sede della lesione:
una lesione corticale provoca preferibilmente una monoplegia spastica perché la zona motoria è assai estesa così che una lesione difficilmente potrà colpirla tutta;
una lesione capsulare provoca una emiplegia facioglosso-bracb io-crurale spastica perché nella capsula interna si addensano tutte le fibre piramidali di provenienza corticale;
una lesione nel tronco encefalico provoca una sindrome alterna: emiplegia spastica controlaterale associata a lesione omolaterale di uno o più nervi cranici, quali:
• la sindrome di Weber. emiplegia facio-brachiocrurale controlaterale e paralisi dell’oculomotore comune omolaterale;
• la sindrome di Millard-Gubler (da lesione pontina): emiplegia brachio-crurale controlaterale e paralisi dei nervi VI e VII omolaterali;
• la sindrome di Babinski-Nageotte (da lesione buibare): emiplegia controlaterale con emianestesia di tipo siringomielico per lesioni concomitanti del fascio spino-talamico e paralisi omolaterale del velopendulo, del faringe e del laringe;
una sezione midollare completa provoca una tetraplegia spastica (paralisi dei quattro arti) o una paraplegia spastica (paralisi dei due arti inferiori) secondo il livello della sezione; si assoderanno ovviamente disturbi della sensibilità e disturbi nella regolazione della motilità anorettale e vescicale, oltre alla tendenza a gravissimi disturbi trofici (decubiti).
Paralisi di origine periferica. Le paralisi periferiche da lesione del 2° motoneurone possono avere una distribuzione e una localizzazione assai varie in rapporto ai centri motori spinali, alle radici o ai tronchi nervosi interessati.
Si tratta di paralisi flaccide che decorrono con:
precoce ipotrofia muscolare;
fascicolazioni;
abolizione di determinati riflessi.
Le più caratteristiche sono quelle della poliomielite anteriore acuta, quelle da compressione di determinate radici alla em ergenza dal midollo per ernie del disco intervertebrale, quelle da compressione di tronchi nervosi (sindrome dei portatori di grucce) o da invasione tum orale (sindrome di Pancoast nei tumori dell’apice polm onare).
Sindromi extrapiramidali. Lesioni a carico di centri o vie extrapiramidali (nucleo striato, globo pallido, corpo del Luys, sostanza nera, sostanza reticolare) comportano la istituzione di caratteristiche manifestazioni motorie (corea, atetosi, ballismo, spasmi di torsione, tics, tremore) associate o meno ad alterazioni del tono muscolare.
Corea
I movimenti coreici sono contrazioni muscolari improvvise, rapide, disordinate, senza scopo, mutevoli, che determinano agli arti movimenti a grande raggio, contorsioni del tronco e improvvise smorfie con rotazione dei globi oculari. Si manifestano su uno sfondo di ipotonia muscolare (ragazzo di stracci).
Di particolare interesse internistico la corea acuta di Sydenham, ad eziologia reumatica, che si risolve dopo qualche settimana senza lasciare postumi nervosi ma complicandosi talvolta con un vizio valvolare cardiaco.
La corea di Huntington pur essendo una malattia ereditaria si manifesta raramente nell’infanzia; esordisce perlo più dopo i 30 anni con manifestazioni prevalenti al tronco e agli arti inferiori (andatura danzante ) e con un progressivo deterioramento mentale di tipo demenziale.
Atetosi
I movimenti atetosici sono lenti, tentacolari e interessano prevalentemente le estremità distali pur potendosi estendere a tutto l’arto e al tronco. Generalmente si manifestano in cerebropatie spastiche su uno sfondo di ipertonia muscolare.
Ballismo
I movimenti ballici sono ampi, squassanti, spesso localizzati a un emisoma (emiballismó). Sono correlati ad alterazioni organiche del corpo del Luys.
Spasmi e distonie extrapiramidali
Movimenti involontari lenti, energici e persistenti di estesi gm ppi muscolari, che comportano una fissazione del segmento interessato in una determinata posizione (torcicollo spastico; spasmo di torsione del tronco; flessione o rotazione di un arto in atteggiamenti definiti “ pose ginniche").
Si manifestano su un fondo di ipertonia muscolare e attestano un grave impegno extrapiramidale (soprattutto dei nuclei striato e pallido): sono frequente reliquato di cerebropatie perinatali (parti prematuri o distocici con anossia fetale, ittero nucleare), di meningoencefaliti infantili, oppure espressione della malattia di Wilson (degenerazione epato-lenticolare).
Tics
Movimenti improvvisi, involontari, passibili di inibizione volontaria sia pure con sforzo.
Riproducono un movimento stereotipato (rotazione oculare, smorfia per contrazione facciale, sollevamento di una spalla) che viene ripetuto in maniera ossessiva. Hanno spesso una genesi psichica.
Tremori
 tremoreparkinsoniano è un tremore statico a grandi scosse, di origine extrapiramidale caratterizzato da movimenti ritmici di flesso-estensione che si manifestano alternativamente sui gruppi muscolari agonisti e antagonisti con scariche della frequenza di 4-5 cicli al secondo.
È presente a riposo, cessa con il sonno, interessa gli arti superiori ed il capo; il movimento del pollice e dell’indice ricorda “il gesto di colui che conta delle banconote”.
Si accompagna a:
rigidità muscolare plastica che a differenza della spasticità si manifesta sia nei muscoli agonisti che nei muscoli antagonisti per tutta la durata dello stiramento; sovente consente l’apprezzam ento del fe nomeno della ruota dentata-, afferrando due segmenti contigui di un arto e forzandoli ad alterne estensioni e flessioni si avrà la sensazione che l’articolazione interposta sia una ruota dentata perché il movimento si effettua a scatti;
andatura “a piccoli passi" talvolta con retropulsione;
crisi di deviazione tonica dello sguardo o del capo;
bradicinesia (cioè lentezza nei movimenti), amimia, parola scandita e palilalia (tendenza a ripetere l’ultima parola di un discorso);
scia/orrea, seborrea;
disturbi della psiche.
L'asterixi ojlapping trem ore un tremore a scatti abbastanza caratteristico del coma epatico.
Il tremore intenzionale (tremore a grandi scosse che si manifesta nell’intraprendere la esecuzione volontaria di un movimento: ad esempio nell’afferrare un oggetto) è un disordine della motilità di tipo atassico che denunzia l’im pegno di strutture cerebellari ( sindromi cerebellari, sclerosi a placche ).
Il tremore statico a piccole scosse delle emozioni, del feocromocitoma adrenalinico e dell’ipertiroidismo non riconosce invece una causa extrapiramidale.
Sindromi cerebellari. Il cervelletto e le sue vie afferenti ed efferenti sono determinanti per una corretta esecuzione dei movimenti volontari oltre che per una opportuna m odulazione del tono muscolare.
I disturbi funzionali del cervelletto si paleseranno pertanto con atassia, asinergia e dismetria.
AtassiaÈ un disturbo per il quale un determ inato atto motorio si realizza senza la armonia e la precisione fisiologiche.
Si riconoscono due tipi principali di atassia:
atassia spinale o di inform azione ( atassia tabética), dovuta a un difetto di informazioni propriocettive da recettori osteotendinei per lesione delle vie afferenti della sensibilità profonda (radici spinali posteriori, fasci di Goll e di Burdach);
atassia cerebellare o di coordinazione, dovuta a un difetto di coordinazione m uscolare del quale è responsabile il cervelletto.
La prova di Romberg (stazione eretta a occhi aperti e poi a occhi chiusi) è in grado di dim ostrare se una atassia è spinale o cerebellare:
nel primo caso il paziente a occhi chiusi, venuto m eno l’apporto sensoriale visivo, oscilla e barcolla fino a cadere;
nel secondo caso oscilla e barcolla anche a occhi aperti e nella deambulazione cammina come un ubriaco.
Asinergia
Si esplora con la prova indice-naso e la prova calcagno-ginocchio.
Per la prima il paziente viene invitato a toccarsi la punta del naso con il dito indice m ediante un movim ento dell’arto a grande raggio; per la seconda il paziente supino viene invitato a toccarsi il ginocchio conil calcagno controlaterale.
La asinergia sarà docum entata da una scomposizione del movimento che, in condizioni normali, si sviluppa fluido dall’inizio alla fine.
Per dimostrare la asinergia può essere eseguita anche la prova della adiadoco-cinesia-. il paziente estende le braccia in avanti e le ruota alternativam ente e rapidam ente sul loro asse con movimenti di pronazione e di supinazione; in caso di asinergia il ritmo sinergico ai due arti non sarà m antenuto.
Dismetria
Nella esecuzione delle due prove di cui sopra il paziente sbaglia il bersaglio toccando ad esem pio una guancia o il letto lateralmente al ginocchio, con una imprecisione del tutto caratteristica.
Nelle sindromi cerebellari emisferiche i disturbi descritti sono omolaterali alla lesione.
Nelle sindromi cerebellari mediane (vermiane) sono particolarmente evidenti i disturbi della stazione eretta e dell’andatura.
Altre manifestazioni di sofferenza cerebellare sono il nistagmo, la parola scandita e una certa ipotonia muscolare dal lato colpito.
Disturbi del linguaggio
Nei destrimani i centri del linguaggio si localizzano nell'emisfero cerebrale sinistro:
una lesione distruttiva al piede della seconda circonvoluzione frontale sinistra (area di Broca), darà afasia motrice-,una lesione distruttiva della prima e seconda circonvoluzione temporale sinistra darà afasia sensoriale.
Nei mancini questi centri si localizzano nell’emisfero cerebrale destro.
Afasia motrice
Il paziente com prende tutto quello che gli viene detto ma, pur non avendo nessun deficit a carico dei muscoli fonatori, non può parlare.
Afasia sensoriale (asimbolia acustica)
Il paziente ode perfettamente le parole ma ne ha dimenticato il significato; può articolare i fonemi ma spesso pronunzia frasi sconnesse (parafasia).
Le afasie sono molto frequenti a seguito di incidenti embolici, trombotici o emorragici cerebrali in associazione a emiplegia o a monoplegia di un aito superiore.
Disartria
Disturbo di articolazione della parola per deficit dei muscoli fonatori; si realizza nella paralisi pseudobulbare e nelle paralisi bulbari. In pazienti extrapiramidali e cerebellari assume le caratteristiche della parola scandita.
Disturbi della sensibilità. La sensibilità al volto è garantita dalla parte motoria del nervo trigemino (V paio di nervi cranici); la sensibilità al collo, al tronco e agli arti, dalle radici spinali po steriori che trasmettono:
gli impulsi dei propriocettori profondi e della sensibilità tattile attraverso i fasci di Goll e di Burdach ai nuclei bulbari omonimi e da questi al talamo dopo incrocio nel bulbo;
gli impulsi esterocettivi termici e dolorifici attraversoil fascio spinotalamico al talamo, previo incrocio a livello spinale.
La esplorazione della sensibilità tattile si effettua toccando leggerm ente la cute con un batuffolo di cotone mentre il paziente tiene gli occhi chiusi.
La esplorazione della sensibilità termica si effettua toccando leggermente la cute con provette contenenti acqua fredda o acqua calda.
La esplorazione della sensibilità dolorifica si effettua pungendo con un ago la cute, sempre con il paziente a occhi chiusi.
La esplorazione della sensibilità profonda si effettua applicando sulle sporgenze ossee un diapason in vibrazione ( sensibilità vibratoria o pallestesia ) o spostando lentamente segmenti di un arto mentre il paziente bendato viene invitato a disporre il segmento controlaterale nella stessa posizione.
Anestesia
L’anestesia è la perdita di sensibilità localizzata a un emisoma (.sindrome talamica) o più di sovente a topografia radicolare o tronculare.
La definizione esatta di una zona anestetica è in grado di farci risalire alla sede della lesione distruttiva; esistono m appe topografiche che facilitano la identificazione e la classificazione delle zone anestetiche.
La anestesia dissociata non interessa tutti i tre tipi di sensibilità superficiale come accade quando si seziona un nervo periferico o una radice spinale posteriore.
Si riconoscono due tipi fondamentali di anestesia dissociata:
il tipo sirìngomielico: anestesia termica e dolorifica con conservazione della sensibilità tattile superficiale; si realizza quando è compromessa la zona centrale della sostanza grigia midollare attraverso la quale transitano le vie della sensibilità termica e dolorifica per raggiungere il fascio longitudinale laterale del lato opposto;
il tipo tabetico: conservazione della sensibilità termica e dolorifica e perdita della sensibilità tattile e profonda.
Iperestesia
Patologico aumento della sensibilità per irritazione di nervi di senso o di radici spinali posteriori.
Anosmia
Perdita della capacità olfattiva per lesioni dei recettori olfattivi o del nervo olfattivo (I paio di nervi cranici) a seguito di traumi o processi espansivi della fossa cranica anteriore.
Amaurosi
Perdita della vista per lesione della retina, del nervo ottico, del chiasma ottico o per lesioni bilaterali della corteccia occipitale. 
Sordità
Perdita dell’udito per lesioni dell’organo del Corti, del nervo acustico (parte cocleare dell’VIII paio di neivi cranici) o delle vie acustiche cerebrali (frequente nei processi espansivi della fossa cranica posteriore, soprattutto in quelli dell’angolo ponto-cerebellare).
Disgeusia
Perdita del gusto per lesione del nervo linguale (V paio di nervi cranici) che innerva i due terzi anteriori della lingua o del nervo glosso-faringeo (IX paio di nervi cranici) che ne innerva il terzo posteriore e consente la percezione dell’amaro; il dolce, il salato e l’acido sono percepiti su tutta la superficie linguale.
Sindrome meningea. La sindrom e m eningea, per m eningite oppure per emorragia leptomeningea, si manifesta con:
cefalea, vom ito, agitazione psicomotoria;
stato confusionale;
convulsioni e coma nelle fasi terminali.
Sono caratteristici:
il decubito a cane di fucile;
la rigidità nucale e l’eventuale opistotono;
il segno di Kernig. non è possibile mettere passivamente seduto il paziente senza che questi fletta gli aiti inferiori;
il segno di Brudzinski: la flessione della nuca a paziente supino determina flessione delle cosce sul tronco e delle gambe sulle cosce;
la iperestesia profonda-, la compressione delle masse muscolari alle cosce o ai polpacci determina vivo dolore;
il dermografismo rosso (stria rossa di Trousseau);
la manovra di Lasègue (flessione dell’arto inferiore esteso sul tronco a paziente supino) è dolorosa.
Rachicentesi
L’esame del liquor cefalo-rachidiano, prelevato mediante puntura lombare (rachicentesi), è indispensabile per la definizione diagnostica di una sindrome meningea.
La rachicentesi viene eseguita a paziente seduto usando un apposito ago che viene infisso in corrispondenza della linea mediana fra la quarta e la quinta apofisi spinosa lombare: uno scatto attesta il passaggio attraverso il legamento giallo e la penetrazione nello spazio meningeo spinale.
Qualora si sospetti la esistenza di una ipertensione endocranica tumorale è più pm dente eseguire la rachicentesi con il paziente coricato sul fianco.
La pressione del liquor viene misurata con un manometro di Claude (valori normali 30-40 cm di acqua); si estraggono poi alcuni mi del liquor per l’esame.
Il liquore normalmente limpido come acqua di rocca:
nelle meningiti purulente potrà essere torbido (acqua di pasta);
nelle emorragie leptomeningee emorragico;
nei postumi di una emorragia leptomeningea di colore giallo (liquor xantocromicó) per la trasformazione del pigmento ematico in bilirubina.
Nelle meningiti tubercolari dopo alcune ore dal prelievo potrà manifestarsi la comparsa di un tenue reticolo (reticolo di Myd).
Esame clinico del liquor cefalo-rachidiano
La reazione dì Pandy attesta una anorm ale presenza di proteine; si fa cadere il liq u o r goccia a goccia in 1 m i di liq u id o di Pandy (so lu zio n e al 6 % di acido fe n ico in acqua distillata): la reazione è positiva se com pare un lieve in to rb id a m e n to ;
la reazione di Nonne-Appelt ha un significato analogo; stratificare 1 m i di liq u o r su 1 m i di so lu zio n e satura di solfato di a m m o n io ;
il dosaggio del glucosio ci in fo rm a se la glicorrachia è superiore o inferiore a 6 0 m g % :
• ipoglicorrachia si osserva ne lle m e n in g iti tubercolari;
• iperglicorrachia ne lle e n cefaliti e nei tu m o ri endocranici; La reazione di Wassermann viene effettuata nel sospetto di sifilide del sistema nervoso (tabe dorsale, paralisi progressiva).
La separazione elettroforetica delle proteine del liquor ha un grande valore diagnostico nella sclerosi multipla dove è reperibile una banda di IgG.
L'esame citologico terrà conto del numero delle cellule presenti per mm (meno di 5 linfociti in condizioni normali): viene eseguito con tecnica analoga ai conteggi ematologici usando la camera di Nageotte.
Nelle meningiti il numero di cellule è sempre aumentato: nelle meningiti a liquor torbido (cocciche) si tratterà di polinucleati, nelle meningiti tubercolari e in quelle da virus troveremo dei linfociti.
Potrà infine essere effettuato un esame batteriologico (accertamento batterioscopico: germi intracellulari nella meningite meningococcica, extracellulari in altri casi) e/o colturale.
Sindrome di ipertensione endocranica.
La sindrome di ipertensione endocranica comprende:
cefalea ingravescente;
vomito e bradicardia per stimolazione dei nuclei vagali;
progressivo ottundimento della psiche e del sensorio fino alla fase comatosa finale;
incontinenza sfinterica nelle fasi tardive;
eventuali episodi convulsivi.
La puntura lombare dimostra la ipertensione del liquor, ma questa procedura può comportare incuneamento del cervelletto nel grande foro occipitale e conseguente compressione del bulbo (sindrome di impegno).
La sindrome di ipertensione endocranica può essere causata da:
ematoma extradurale: emerge un trauma cranico subito qualche giorno o qualche settimana prima, mentre la sintomatologia clinica si sarà manifestata più tardi, dopo il cosiddetto “intervallo lucido”;
idrocefalo: è appariscente la deformazione del capo;
meningite: sono prevalenti i segni meningei e l’esordio di tipo infettivo acuto febbrile;
processo espansivo di tipo cistico, ascessuale o più di sovente tumorale per la diagnostica del quale il medico si avvale di una attenta e intelligente interpretazione di eventuali segni clinici a focolaio e di una serie di moderni e significativi esami strumentali.
Diagnostica topografica.
Segni clinici a focolaio.
I rilievi inerenti alla distruzione o alla stimolazione di determinate strutture cerebrali possono essere determinanti per localizzare topograficamente un processo morboso.
Fra le sindromi da lesione circoscritta corticale ricordiamo le seguenti.
La sindrome frontale: disturbi psichici caratterizzati da euforia immotivata, tendenza ai giochi di parole, eventualmente afasia motoria; suggestivo ma raro il fenomeno della prensione; crisi di deviazione coniugata del capo e degli occhi; attacchi di epilessia Jacksoniana.
Possono essere presenti anche disturbi olfattivi per compressione sul bulbo olfattivo, e atrofia del nervo ottico omolaterale.
La sindrome rolandica: emiplegia controlaterale con eventuale afasia per danneggiamento della zona motoria corticale; epilessia jacksoniana controlaterale.
La sindrome parietale: disturbi della sensibilità epicritica, emianopsia a quadrante per lesione delle fibre di Gratiolet, astereognosia; crisi parestesiche seguite da epilessia jacksoniana, crisi vertiginose, allucinazioni e disturbi afasici sensoriali.
La sindrome temporale: emianopsia a quadrante per lesione delle fibre di Gratiolet, afasia sensoriale; allucinazioni olfattive e gustative e stato sognante (crisi uncinate), episodi convulsivi.
La sindrome occipitale: emianopsia laterale omonima, alessia; allucinazioni visive.
Elettroencefalografia
L’elettroencefalografia (EEG) è la registrazione grafica delle differenze di potenziale dell’encefalo.
L’elettroencefalogramma normale a riposo presenta:
il ritmo alfa di frequenza sugli 8-13 c/s, simmetrico ai due lati e sincrono sull’area occipito-parietale;
il ritmo beta di frequenza sui 15-20 c/s in sede rolandica e prerolandica;
durante il sonno possono manifestarsi onde più lente.
Nell’epilessia compaiono elementi parossistici di vario tipo che si inscrivono su di un contesto normale:
le punte e le punte multiple di ampio voltaggio;
i complessi punta-onda.
Nei tumori cerebrali sono caratteristiche le anormalità lente e le asimmetrie del tracciato.
Le anormalità lente comprendono:
il ritmo theta di frequenza 4-7 c/s, il quale tende a proiettarsi diffusamente sulla corteccia se il tumore ha una sede profonda;
il ritmo delta di frequenza 0,5-3 c/s, il quale:
se ritmico e diffuso a tutta la corteccia esprime una lesione cerebrale profonda;
se aritmico e unilaterale indica una lesione corticale o sottocorticale a focolaio e acquista il massimo valore per la diagnosi topografica di processo espansivo.
Scintigrafia cerebrale
L’esame scintigrafico dell’encefalo consente di studiare l’integrità della barriera emato-encefalica, la distribuzione del flusso ematico cerebrale.
La barriera emato-encefalica è una entità anatomo-funzionale che non è attraversata da sostanze idrosolubili.
Nelle malattie che determinano una rottura della barriera si osserva una progressiva deposizione del radiofarmaco nella sede della lesione.
Questa può essere dovuta a malattie flogistico-degenerative, a lesioni vascolari o a tumori.
Spesso nella sede di tumori cerebrali operati e sottoposti a radioterapia si sviluppa del tessuto che può essere dovuto ad una gliosi reattiva o ad una recidiva tumorale di difficile differenziazione: in questi casi una scintigrafia con radiofarmaco potassio-mimetico, che è captato avidamente dalle cellule neoplastiche, è dirimente.
La distribuzione regionale del flusso ematico cerebrale si studia con radiofarmaci lipofili, che superano la barriera emato-encefalica e si concentrano nella sostanza grigia.
Per valutare al meglio il flusso ematico viene eseguita una tomoscintigrafia cerebrale (SPECT), con la quale si ottiene una ricostruzione tridimensionale delle strutture cerebrali e quindi un migliore riconoscimento delle lesioni.
Le indicazioni a questa procedura sono rappresentate da:
Malattia cerebro-vascolare.
Nell’emorragia cerebrale il tessuto perilesionale può essere sofferente: la scintigrafia cerebrale perfusionale fa vedere una lesione più estesa di quella anatomica.
Malattie degenerative.
Estesi territori ipocaptanti per atrofia cerebrale sono presenti nella malattia di Alzheimer, mentre aree ipoperfuse irregolarmente distribuite sono presenti nelle demenze di origine vascolare.
Epilessia.
L’esame scintigrafico eseguito in fase interictale dimostra un difetto focale di perfusione nell’area epilettogena, mentre in fase ictale è presente una concentrazione focale del radiofarmaco per l’aumento del flusso ematico e del metabolismo nel focolaio, la cui localizzazione è importante per pianificare un intervento chirurgico.
Il sistema nigrostriatale controlla la coordinazione dei movimenti: la sua integrità viene studiata misurando la concentrazione del trasportatore della dopamina nel corpo striato.
La circolazione liquorale viene studiata utilizzando un radiofarmaco somministrato per rachicentesi ed eseguendo registrazioni scintigrafiche a vari intervalli di tempo.
Tale procedura è denominata mielocisternoscintigrafia.
In condizioni patologiche si possono avere diversi quadri scintigrafici dipendenti dalla alterazione del flusso in atto.
L’alterazione più frequente è rappresentata dall'idrocefalo, nel quale si osserva una inversione del flusso liquorale nei ventricoli cerebrali che appaiono variamente dilatati. Figura 3.216. Tomoscintigrafia cerebrale ottenuta con EQ0 99mjc somministrato in fase interictale in un paziente con epilessia: ridotta perfusione in sede temporale destra.
Figura 3.217. Tomoscintigrafia cerebrale ottenuta con ECD-99 m Tc somministrato in fase ictale in un paziente con epilessia: aumento della perfusione in sede temporo-parletale destra.
Figura 3.218. Tomoscintigrafia cerebrale con DatScan (loflupano-123!):
A) Buona visualizzazione di entrambi i corpi striati in un paziente con tremore essenziale.
B) Ridotta captazione nel putamen sinistro in un paziente con tremore della mano destra (paziente con morbo di Parkinson in fase iniziale).
C) Mancata visualizzazione di entrambi i putamen in un paziente con morbo di Parkinson conclamato.
D) Mancata visualizzazione di entrambi i corpi striati in un paziente con morbo di Parkinson conclamato.
Figura 3.219. Mielocisternoscintigrafia: quadro normale (vedi testo). Figura 3.220. Mielocisternoscintigrafia in un paziente con idrocefalo (vedi testo).
L’esame radiografico si fonda sul principio che l’assorbimento dei raggi X è diverso a seconda della densità dei tessuti che essi attraversano.
La tomografia assiale computerizzata (TAC) supera queste difficoltà tramite il felice abbinamento della tecnica radiografica e stratigrafica con quella degli elaboratori elettronici o computer.
I principi dell’esame TAC sono i seguenti:
un tubo radiografico (alloggiato nell’unità di scansione o gantiy) emette un fascio di raggi X mentre ruota per 360° attorno ad una parte del corpo del paziente;
lo spessore delle sezioni del corpo umano esplorate ( scansioni ) può variare da frazioni di millimetro a 10 mm, a seconda dell’organo e delle strutture da studiare; ciascuna scansione esaminata è costituita da piccoli volumi o voxeìs di dimensioni uguali;
all’uscita dal corpo umano, i raggi X non impressionano una pellicola radiografica ma piuttosto colpiscono dei cristalli sensibili ( detettori ) che li trasforma in segnale elettrico;
questo segnale elettrico viene convogliato adun computer che fornisce una valutazione digitale quantitativa della densità di ciascun voxel che com pone la scansione esaminatail computer, quindi, trasforma la valutazione densitometrica in immagine digitale, attribuendo a ciascuna densità un “ livello di grìgio”, l’immagine digitale è costituita da piccole unità o pixels-,le immagini anatomiche corrispondenti alle singole scansioni sono quindi evidenti sullo schermo come diverse tonalità di grigio, a seconda delle differenze di densità delle strutture esaminate;
la densità delle diverse strutture anatomiche si misura sulla base della scala di Hounsfield, che pone uguale a 0 il valore di densità dell’acqua con valori estremi da — 1000 (densità dell’aria) a +1000 (densità dell’osso);
la natura digitale dell’immagine TAC ne consente la sua manipolazione per poter meglio rappresentare e vedere le diverse strutture (modificando finestra e livello), nonché ottenere ricostruzioni elettroniche secondo piani multipli, ingrandimenti, ecc.;
la TAC, quindi, è una metodica “ monoparametrica", in quanto tutta la sua semeiotica è basata solo sulle modificazioni della densità normale delle strutture del corpo umano, oltre che ovviamente sulle modificazioni dell’anatomia normale; ciò la distingue dalla Risonanza Magnetica Nucleare che invece, come vedremo, è una tecnica “multiparametrìca”.
Figura 3.221. TAC del cranio e dell’encefalo. Scansioni assiali consecutive in senso cranio-caudale, ad ognuna delle quali corrisponde un disegno schematico nel quale sono indicati gli elementi anatomici più caratteristici. Il sistema ventricolare e gli spazi liquorali periencefalici sono particolarmente evidenti in quanto il paziente era portatore di atrofia corticale e sottocorticale.
Il vantaggio della TAC fu subito evidente, in quanto per la prima volta era possibile osseivare in modo diretto e non invasivo, e secondo piani assiali, tutto il corpo umano, ed in particolare ciò che è contenuto in sede intracranica (Fig. 3.221).
La valutazione tomodensitometrica consentiva addirittura la distinzione delle varie strutture anatomiche del cranio (osso da dura madre e da sistema neivoso, sostanza grigia da sostanza bianca, ventricoli, ecc.) (Fig. 3.222).
L’utilizzo del mezzo di contrasto iodato iniettato per via endovenosa consentiva, inoltre, la valutazione dello stato delia barriera emato-encefalica che. come è noto, rappresenta uno dei più potenti mezzi di difesa del tessuto neivoso.
Ne deriva che il ricorso per motivi diagnostici a tecniche di studio radiografico indiretto, e relativamente invasivo per l’iniezione di mezzi di contrasto ipertrasparenti o iperdensi nello spazio sub-aracnoideo o nei vasi, è stato definitivamente ( pneumo-encefalografia ) o significativamente ( angiografia , mielografià) abbandonato.
Negli anni, il progresso degli accorgimenti tecnici (potenza del tubo radiogeno, numero e fila di detettori, capacità di spostamento del lettino ove è disteso il paziente, ecc.) ed informatici sono stati e continuano ad essere numerosissimi.
Gli apparecchi di più recente generazione, spirale, multibanco, multistrato o meglio multi detettore, consentono rotazioni molto veloci del tubo radiogeno durante un veloce movimento del paziente.
Ciò consente l’esplorazione di volumi più estesi del corpo umano in minor tempo con il relativo vantaggio di aumentare le possibilità di studiare pazienti poco collaboranti (per un trauma, ad esempio), eseguire studi “ angiogrcifici" (dei vasi epiaortici, delle arterie intra craniche, dell’aorta addominale, ecc.), studi “ dinamici” durante la somministrazione “a bolo” di mdc iodato (della perfusione cerebrale o della fase arteriosa, arteriolo-capillare e venosa di lesioni focali epatiche, ecc.), valutazioni tridimensionali e “ navigazione ” virtuale per la programmazione di interventi chirurgici o di radiologia inteiventistica intrao extra-vascolare.
Nella gran parte dei casi, infatti, la TAC rappresenta ancora oggi la prima modalità di studio nel paziente scarsamente collaborante e com unque per la esclusione delle più grossolane alterazioni intracraniche (ad esempio, emorragia, franca ischemia cerebrale, processo espansivo, idrocefalo, ecc.)
La TAC è stata la prima modalità a svelare direttam ente l’anatomia dell’encefalo che appare con varie tonalità del colore grigio (Figg. 3-221 e 3.222).
Per configura 3.222. TAC del cranio e dell’encefalo. Scansioni assiali passanti per le regioni dei nuclei della base (A) e dei centri semiovali (B).
La semeiotica TAC delle malattie del sistema nervoso centrale intracranico si avvale di segni diretti e segni indiretti.
I segni diretti sono rappresentati dalle modificazioni della densità delle strutture anatomiche normali e dello stato della barriera ematoencefalica dopo la somministrazione ev di mdc iodato.
I segni indiretti sono rappresentati dalle modificazioni che le diverse patologie esercitano su sistema ventricolare, spazi liquorali sub-aracnoidei, meningi,osso e vasi intracranici.
Segni diretti
Le principali alterazioni tomodensitometriche di encefalo, cervelletto o tronco encefalico sono rappresentate da zone distrettuali, più o m eno estese, di:
iperdensità discreta, che testimonia la presenza di un’emorragia intraparenchimale (Figg. 3.224, 3.225) o extra-parenchimale che può essere sub-aracnoidea (Figg. 3.226, 3.227), sottodurale (Fig. 3-228) o epidurale (Fig. 3-229).
iperdensità meno discreta, possibile come aree singole nei tumori primitivi o come aree multiple nei tumori metastatici cerebrali; si tratta di lesioni che sono meglio evidenti dopo iniezione del mdc se il tumore è ben vascolarizzato;
iperdensità più o meno intensa, per calcificazione/ossificazione di tessuto patologico (Fig. 3-230);
ipodensità, che è tipica dell’edema cerebrale che può
Figura 3.223. -TAC del cranio: scansione assiale della fossa cranica posteriore dopo mdc iodato per via endovenosa. Le frecce indicano false Immagini (o artefatti) francamente Ipodense o “stellate” che mascherano completamente le strutture contenute nella fossa cranica posteriore.
Figura 3.224. Emorragia cerebrale in paziente con vasculopatia cerebrale. L’ematoma Intraparenchimale è rappresentato dall’area di aumentata densità (iperdensità) nel nucleo lentiforme destro (freccia nera); attorno ad esso, si nota deH'edema perilesionale ipodenso (freccia bianca). Nell’emisfero cerebrale sinistro, si notano vari piccoli focolai di ipodensltà nella testa del nucleo caudato e nel nucleo lentiforme (teste di freccia), in esiti gliotici/gliotico-malaclci di pregressa sofferenza vasculopatica. Figura 3.226. Emorragia sub-aracnoidea acuta da rottura di aneurisma di arteria comunicante anteriore in paziente con cefalea improvvisa, meningismo e coma. A) Scansioni assiali TAC consecutive dimostrano iperdensità diffusa nelle cisterne della base, segno dell’emorragia subaracnoidea acuta. B) Il completamento con angiografia digitale dimostra la presenza di aneurisma dell’arteria comunicante anteriore e ne consente il trattamento neuroradiologico interventistico per via endovascolare tramite il rilascio di spirali o coils metalliche che occupano l’aneurisma e lo escludono dal flusso arterioso.
essere citotossico (da infarto da ischemia arteriosa) o vasogenico (nei tumori cerebrali, nelle encefaliti, negli ematomi, ecc.). Nell’edema citotossico l’ipodensità coinvolge sia la corteccia cerebrale che la sostanza grigia, in quello vasogenico solo la sostanza bianca. L’ipodensità è anche il modo di presentazione delle lesioni cistiche, cistico-necrotiche, gliotiche e quando molto franca delle lesioni malariche.
Segni indiretti
Sono rappresentati dall’effetto che una patologia intracranica può avere su parenchima (deformazione e distorsione), strutture liquorali (dilatazione, obliterazione, spostamento), vascolari (spostamento, avvolgimento) o ossee (rimodellamento, reazione osteosclerotica-osteolitica).
Le principali alterazioni delle cavità ventricolari e/o cisternali, in particolare, sono:
la dilatazione di una o più cavità o cisterne dovuta: a blocco delle vie liquorali con conseguente idrocefalo, a perdita di sostanza cerebrale dopo un qualunque insulto (ischemia), emorragico, chirurgico, ecc.) o ad atrofia cerebrale; in quest’ultimo caso, le scansioni più alte dimostreranno una tipica dilatazione degli spazi periencefalici dovuta all’atrofia corticale;
la scomparsa, la ridotta evidenza o lo spostamento: sono i segni di una “massa” intracranica o di edema cerebrale.
Figura 3.225. Emorragia pontina ed idrocefalo triventricolare acuto in paziente con ipertensione arteriosa e vasculopatia cerebrale. A) Scansioni assiali TAC ottenute per la valutazione del danno cerebrale. Si noti la diffusa ipodensità della sostanza bianca sottocorticale di entrambi gli emisferi cerebrali. B) Scansioni assiali TAC ottenute due anni dopo, in occasione di crisi ipertensiva seguita da perdita di coscienza e coma. La freccia nera indica un ematoma acuto del ponte a sede mediana-paramediana sinistra. L’ematoma comprime ed ostruisce l'acquedotto di Silvio determinando idrocefalo triventricolare; nel contesto della dilatazione ventricolare, In particolare, si noti il III ventricolo dilatato “a palloncino”. La scarsa qualità delle immagini di B) è dovuta ad artefatti da movimento del paziente scarsamente collaborante per lo stato di coma.
Figura 3.227. Emorragia sub-aracnoidea acuta da rottura di aneurisma di arteria comunicante anteriore in paziente con cefalea improvvisa, meningismo e coma. A) Scansioni assiali TAC consecutive dimostrano iperdensità diffusa nelle cisterne silviane, in quella della lamina terminale ed in quella interpeduncolare, segno dell’emorragia sub-aracnoidea acuta. Il completamento con angio-TAC dimostra l’aneurisma nelle immagini multi-intensityprojection MIP ed in quelle 3D volume rendering VR, le quali ben documentano l’angioarchitettura dell’aneurisma. In particolare, i tratti A1 e quelli A2 delle arterie cerebrali anteriori rispettivamente terminano ed originano nella e dalla sacca aneurismatica; ciò rende il trattamento molto difficili per il rischio di complicanze ischemiche.
Figura 3.228. Ematoma sottodurale acuto posttraumatico. A) Scansioni assiali TAC consecutive dimostrano la raccolta emorragica acuta, iperdensa, con la tipica morfologia semilunare. Si noti il marcatissimo spostamento dell’emisfero cerebrale destro, con ernia uncale destra e sub-falcina verso sinistra (cosiddetto shift della linea mediana). Nonostante il tempestivo intervento chirurgico di evacuazione dell’ematoma, il controllo TAC (B) dimostra estese e marcate lesioni ischemiche (ipodensità cortico-sottocorticali e dei nuclei della base) di entrambi gli emisferi cerebrali, specie il destro, secondarie alla compressione delle arterie intracraniche.
Angio-TAC e perfusione-TAC. Le più recenti evoluzioni tecnologiche hanno consentito di acquisire informazioni essenziali anche sulla componente vascolare dell’encefalo e sulla perfusione cerebrale. La distribuzione del mdc viene
Figura 3.229. Ematoma epidurale acuto temporale post-traumatico. Nella immagine con finestra per parenchima (A) le frecce indicano la raccolta emorragica acuta, iperdensa, con la tipica morfologia a lente bi-convessa; nella immagine con finestra per osso (B) la freccia indica una sottile rima di frattura della squama temporale destra.
infatti opportunamente analizzata dal computer che è così in grado di offrire immagini tridimensionali e addirittura endocavitarie di specifici distretti vascolari.
Cisterno-TAC. Si esegue iniettando una piccola quantità di un mdc iodato idrosolubile nello spazio sub-aracnoideo spinale, attraverso puntura lombare. Quando il paziente viene disposto in posizione supina il mdc risale sino in sede intracranica e si distribuisce nei solchi e nelle cisterne intracraniche. Lo studio TAC consente di visualizzarne la distribuzione normale e patologica. Oggi, il ricorso a questa procedura è pressoché abbandonato e può essere richiesto solo nei casi di controindicazioni assolute alla RMN e in cui sia indispensabile valutare la comunicazione tra lesioni cistiche e spazio sub-aracnoideo.
Mielografia e mielo-TAC. Si esegue iniettando una piccola quantità di un mdc iodato idrosolubile nello spazio sub-aracnoideo spinale, attraverso puntura lombare. Quando il paziente viene disposto in posizione supina il mdc risale lungo il rachide
Figura 3.230. Meningioma della volta cranica. A) Scansioni assiali TAC, con finestra per parenchima (a sinistra), per osso (al centro) e dopo mdc iodato per via endovenosa con finestra intermedia (a destra) dimostrano una lesione parzialmente calcifica che comprime e disloca il lobo frontale dell’emisfero cerebrale destro. Solo la manipolazione della finestra di rappresentazione consente di dimostrare la componente parenchimatosa del tumore, con impregnazione dopo mdc lodato per via endovenosa. B) Scansione coronale TAC che ben documenta l’impianto della lesione sul tavolato interno, in particolare sulla dura madre. Si noti l’assenza di edema perilesionale. Immagini RMN assiale T2dipendente (C) ed assiale, coronale e sagittale T1 -dipendenti dopo mdc paramagnetico per via endovenosa (D) consentono la migliore rappresentazione della lesione tumorale extra-parenchimale, nonché la perfetta evidenza dell’impianto durale. Si conferma l’assenza di edema perilesionale. Si noti come la componente calcifica presenta segnale ipointenso in tutte le sequenze. Il sospetto diagnostico neuroradiologico fu confermato all’esame Istologico.
Figura 3.231. Ischemia cerebrale nel territorio superficiale dell’arteria cerebrale media destra. L’Ipodensità corticosottocorticale in sede frontoinsulare destra è ben evidente. Si noti, inoltre, la scarsa evidenza degli spazi liquorali periencefalici per la condizione di rigonfiamento tissutale (edema citotossico).
e si arresta qualora esista un ostacolo del quale sarà così possibile precisare topografia, morfologia e dimensioni. Lo studio radiografico del rachide va abbinato a quello TAC per sfruttarne i relativi vantaggi. Oggi, il ricorso a questa procedura è molto scarso, ed avviene solo nei casi di controindicazione assoluta alla RMN e mancanza di informazioni dalla TAC o nei rarissimi casi di incongruità tra i reperti clinici e quelli neuroradiologici TAC e/o RMN.
Le immagini delle sezioni anatomiche del corpo, ed in particolare dell’encefalo, possono essere ottenute anche utilizzando il fenomeno della risonanza magnetica nucleare (RMN).
Tale ulteriore enorme sviluppo tecnologico è stato ottenuto negli anni’80 del secolo scorso, grazie alle intuizioni di Paul Christian Lauterbur (1929-2007) e di Sir Peter Mansfield (1933), ai quali nel 2003 è stato assegnato il premio Nobel per la fisiologia e la medicina proprio per lo sviluppo della RMN quale metodica diagnostica medica non invasiva.
Le particelle dei nuclei atomici sono animate da un movimento di rotazione chiamato “spin”; se il numero dei protoni contenuti nel nucleo atomico è dispari (caso dell’idrogeno) la rotazione della loro carica induce un momento magnetico per il quale l’atomo si comporta come una piccola calamita il cui orientamento potrà essere modificato da un
Figura 3.233. Glioblastoma multiforme frontale destro. A) Le scansioni assiali TAC prima e dopo mdc iodato per via endovenosa dimostrano la presenza di una formazione nodulare ipodensa con cercine isodenso che presenta intensa impregnazione dopo mdc (lesione con “ring-enhancement”, la lesione è circondata da un vasto alone di edema vasogenico che risparmia la corteccia cerebrale. B) Le Immagini RMN secondo piani coronali, T2-dipendenti (a sinistra), T1 -dipendenti (al centro) e T1 -dipendenti dopo mdc paramagnetico per via endovenosa (a destra) consentono la migliore rappresentazione della lesione e dell’effetto massa complessivo (da parte della lesione e dell’edema perilesionale), con corno ventricolare frontale destro parzialmente obliterato e spinto in basso. Il sospetto diagnostico neuroradiologico fu confermato all’esame istologico.
Figura 3.234. Aneurisma fusiforme del tronco vertebra-basilare con effetto massa. Le scansioni assiali TAC consecutive dimostrano un voluminoso aneurisma fusiforme del tronco vertebra-basilare che comprime e disloca il ponte con modico edema perilesionale vasogenico e ostruzione dell’acquedotto di Silvio, con risultante idrocefalo triventricolare.
superconduttività dei metalli a basse temperature. L’avvolgimento cilindrico del grande magnete impiegato è tenuto infatti all’interno di un contenitore alla temperatura dell’elio liquido (4°C al di sopra dello zero assoluto). I protoni dell’idrogeno si allineano lungo le linee di forza di questo campo magnetico statico “risuonando” con una frequenza caratteristica;
vengono quindi applicati impulsi magnetici addizionali (sequenze) per mezzo di “bobine” che circondano il paziente o parti del suo corpo, allo scopo di far ruotare verso un piano trasversale gli assi dei protoni idrogeno che si erano previamente allineati longitudinalmente lungo il campo magnetico statico;
quando viene fatta cessare l’azione dei magneti, i protoni idrogeno ritornano al loro allineamento iniziale. Nell’intervallo che passa fra la interruzione dell’eccitazione e il ritorno allo stato di equilibrio (definito “tempo di rilassamento”) emettono un segnale elettromagnetico. Questo segnale viene captato da un ricevitore disposto attorno al paziente ed usato per la costruzione dell'immagine. Il tempo di rilassamento comprende vari parametri tra i quali i più importanti sono quello definito come T1 (rilassamento longitudinale) e quello definito come T2 (rilassamento trasversale). Il tempo di rilassamento T1 esprime la mobilità del nucleo attivato nel mezzo ambiente, quello T2 il ritorno alla posizione iniziale del campo protonico perturbato;
le frequenze di oscillazione dei segnali così generati vengono analizzate su scansioni consecutive del corpo, tramite un procedimento analogo a quello della TAC. Un computer li elabora in immagini secondo una scala di grigi o una scala convenzionale di colori, dove il nero equivale allo zero, il bianco al massimo di emissione e i vari grigi o i colori dell’arcobaleno ai valori intermedi;
si forma in questo modo un’immagine anatomica delle sezioni corporee studiate. Le immagini ottenute non dipendono soltanto dalla concentrazione dei nuclei di idrogeno sottoposti al processo di risonanza magnetica ma anche dal tempo necessario perché alla interruzione del campo magnetico essi ritornino alla posizione di equilibrio, e ciò varia in rapporto a vari fattori, fra cui il contenuto in acqua del tessuto; in questo modo è possibile valutare le differenze dell’intensità del segnale tra i tessuti normali e quelli patologici;
la qualità dello studio RMN dipende dall’intensità del campo magnetico statico, che deve esssere particolarmente elevata (almeno 1T). Nella pratica clinica quotidiana, i magneti più utilizzati sono quelli da 1,5T; quelli da 3T rivestono ancora significato di ricerca;
l'energia termica espressa dal campo magnetico impiegato è sostanzialmente irrilevante per l’organismo, anche in caso di protesi metalliche (del- ```
Figura 3.235. Ictus in emisoma destro insorto da tre ore. A) La scansione TAC dimostra dubbia ridotta evidenza della fisiologica densità del nucleo lentiforme sinistro (freccia bianca). B) Lo studio angio-TAC dimostra difetto endoluminale da placca ateromasica dell’arteria carotide comune sinistra (freccia rossa) ed ostruzione embolica del tratto IV I1 dell’arteria cerebrale media sinistra (testa di freccia). C) Lo studio TAC perfusionale dimostra, in emisfero cerebrale sinistro, un’ampia area di aumento del tempo di transito medio (a sinistra) e di riduzione del flusso ematico cerebrale (al centro), senza significative modificazioni del volume cerebrale (a destra). Tutto ciò depone per incipiente lesione ischemica in emisfero cerebrale sinistro, con ampia area di “penombra” ischemica, salvabile con un trattamento di riperfusione immediato. D) Studio angiografico che documenta la placca ulcerata (freccia nera) dell’arteria carotide comune sinistra (a sinistra) ed il successivo trattamento neuroradiologico interventistico per via endovascolare mediante posizionamento di stent metallico (a destra). E) Studio angiografico che dimostra la riperfusione dell’arteria cerebrale media sinistra (la testa di freccia a sinistra ne indica l’occlusione) dopo trattamento neuroradiologico interventistico per via endovascolare di aspirazione della lesione trombo-embolica (a destra).
L’impiego della RMN è controindicato in maniera tassativa soltanto nei portatori di stimolatore cardiaco (pacemaker);
poiché lo studio RMN è più lungo di quello TAC, la sua qualità non può prescindere dalla collaborazione del paziente che in particolare deve mantenere la assoluta immobilità durante l’esecuzione dell’esame;
le possibilità diagnostiche sono incrementate dalla iniezione per via endovenosa di un mdc paramagnetico,
La RMN rappresenta l’esame della diagnostica per immagini dotato della maggiore risoluzione di contrasto, delle più precise capacità diagnostiche e delle più promettenti applicazioni (Fig. 3.237).
Ciò in quanto ciascuna delle possibili sequenze (Spin-Echo, TurboSpin-Echo, Gradient-Echo, Inversion Recovery, Fluid-Attenuated Inversion Recovery, ecc.) fornisce informazioni diverse del tessuto studiato. Si tratta, in particolare, di una tecnica multiparametrica: il tessuto patologico, cioè, appare ipo-, iso o iper-intenso rispetto alla sostanza grigia, a seconda della sequenza che stiamo valutando. Oltre allo studio morfologico convenzionale, sono possibili studi più sofisticati tramite l’utilizzo di sequenze supplementari anche senza l’utilizzo del mdc paramagnetico (angio-RMN, studio del flusso liquorale, mielo-RMN, colangio-RMN, cardio-RMN, ecc.). Lo studio RMN è direttamente multiplanare (multiplanarità diretta), e non attraverso cambiamento di posizione del paziente o ricostruzioni elettroniche come può avvenire con la TAC (Figg. 3-230, 3-234). Inoltre, bisogna ricordare il vantaggio della mancata esposizione a radiazioni ionizzanti.
Figura 3.236. Scansione RMN sagittale T1-dipendente della testa e del collo di un soggetto normale. Si noti la nitida sezione anatomica del nevrasse, in particolare di corpo calloso, tronco encefalico, cervelletto e midollo spinale.
costituito da gadolinio che come quello iodato per la TAC non oltrepassa la barriera emato-encefalica normale.
Figura 3.237. Ictus in emisoma sinistro da un giorno in paziente con gravi fattori di rischio vascolari. A) Già la scansione assiale TAC dimostra una diffusa ipodensità della sostanza bianca dei centri semiovali bilateralmente, in esiti di sofferenza parenchimale cronica su base vasculopatica. B) Le immagini assiali RMN, FLAIR (a sinistra) e T2-dipendenti (a destra) dimostrano ancor meglio la diffusa leucoencefalopatia in forma di diffuse areole di iperintensità di segnale. C) Solo le immagini assiali RMN ottenute con tecnica di diffusione (a sinistra) e con misura del coefficiente apparente di diffusione (a destra), però, consentono la dimostrazione di alterazione di segnale nei territori di confine dell’arteria carotide interna destra (frecce), espressione di danno ischemico in fase subacuta precoce. Il completamento con esame eco-color-Doppler (non mostrato) dimostrava una placca ateromasica con stenosi serrata all’emergenza dell’arteria carotide interna destra al collo.
Nello studio dell’encefalo, in particolare, la capacità di differenziare la sostanza bianca dalla sostanza grigia è ottimale (Figg. 3.230, 3.233, 3.237), così come la possibilità di studiare in modo dettagliato le strutture della fossa cranica posteriore (tronco encefalico e cervelletto) ed il midollo spinale (Fig. 3.236), mal definibili con la TAC. In particolare, la RMN è la prima ed unica tecnica di diagnostica per immagini che consente la visione diretta del midollo spinale e delle sue patologie (Fig. 3-238).
La semeiotica RMN segue i principi di quelli della TAC, ed è dedicata alla ricerca dei segni diretti (alterazione della normale intensità di segnale dei tessuti corporei, modificazioni della barriera ematoencefalica) e di quelli indiretti (modificazioni delle componenti dell’ambiente intracranico).
Figura 3.238. Mielite cervicale da Epstein-Barr virus in paziente con tetraparesi ingravescente. Scansioni RMN sagittali (A) ed assiali (B) T2-dipendenti dimostrano alterazione di segnale (iperintensità) e modesta tumefazione della sostanza grigia di un esteso tratto di midollo spinale cervicale (frecce rosse). Questa è una delle modalità di presentazione delle mieliti infettive/post-infettive. La diagnosi di natura è stata eseguita tramite le opportune ricerche sul liquido cefalo-rachidiano dopo rachicentesi (puntura lombare). Si noti che la discopatia degenerativa del livello C4-C5 (freccia bianca) non riveste alcun significato clinico.
Gli impieghi più significativi della RMN sono la patologia ischemica di cervello e midollo spinale, le neoplasie intracraniche ed intra-rachidee, le malattie della sostanza bianca cerebrale e spinale (leucodistrofie, sclerosi multipla, ecc.), le patologie infettive di cervello e midollo spinale. Ad esempio, nella patologia ischemica la RMN può dimostrare il danno cerebrale già nei primi minuti dall’esordio o nel contesto di tessuto cerebrale già sofferente cronicamente; nella patologia tumorale, la RMN è l’unica a definire l’estensione della lesione che può avvenire per espansione, ma anche per infiltrazione attraverso i fasci di sostanza bianca.
Il continuo sviluppo tecnologico, inoltre, ha consentito alla metodica di ottenere studi molto sofisticati su:
— disposizione e movimento delle molecole di acqua (diffusione-RMN e misurazione del coefficiente di diffusione apparente); tale possibilità è particolarmente utile nello studio delle lesioni ischemiche in fase acuta e subacuta precoce, in quanto l'ictus arterioso determina lesione della pompa sodio-potassio ed accumulo di acqua nelle cellule nervose sofferenti;
componenti dei metaboliti cellulari quali colina, creatina, N-acetil-aspartato, glutammato, ecc. (spettroscopia-RMN); tale possibilità viene sfruttata soprattutto nello studio delle malattie della sostanza bianca;
microvascolarizzazione dei tessuti, tramite studi durante la somministrazione a bolo del mdc paramagnetico (perfusione-RMN); tale possibilità viene utilizzata soprattutto nello studio della patologia ischemica per programmare i trattamenti medici, chirurgici o interventistici endovascolari, nonché per valutare l’eventuale iniziale evoluzione anaplastica (incremento della microvascolarizzazione) di tumori cerebrali a lento accrescimento;
valutazione dell’incremento della vascolarizzazione di alcune regioni encefaliche durante l’esecuzione di compiti richiesti ai pazienti (RMN funzionale); tale possibilità è utilizzata per valutare il coinvolgimento di aree “nobili” da parte di lesioni eventualmente da operare, o per evitare che l’accesso chirurgico ne determini una lesione; la tecnica è molto promettente anche per la valutazione propriamente “plastica” dell’attività del sistema nervoso centrale.
I limiti della RMN restano il costo (relativamente elevato) ed il limitato accesso, che deriva dalla ridotta disponibilità sul territorio e dalla durata dell’esame (ancora relativamente lunga). Va considerata, inoltre, la necessità di acquisire le specifiche competenze radiologiche per lo studio dei vari organi e tessuti.
Si tratta dello studio dei vasi cerebro-afferenti (circolo arterioso epiaortico ed intracranico) e cerebro-efferenti (vene cerebrali, seni venosi durali) tramite l’iniezione intra-arteriosa diretta di un mdc iodato (radio-opaco). L’iniezione avviene in arteria carotide comune, interna o esterna o in arteria vertebrale, attraverso un catetere che ha “navigato” nel sistema arterioso (arteria aorta, arco aortico) dopo essere stato inserito in un’arteria femorale (tecnica di Seldinger). La puntura femorale e la “navigazione” del catetere all’interno dei vasi giustifica la lieve nota “invasività” della tecnica.
L’utilizzo del computer (angiografia digitale) ha consentito un sensibile miglioramento tecnico dell’immagine per la possibilità di cancellare ciò che è statico (osso e parenchimi) e visualizzare con migliore precisione le strutture vascolari durante l’iniezione del mdc. L’immagine che si ottiene è un “calco” del vaso, di cui è possibile studiare la morfologia, i profili ed il flusso. Nonostante il continuo sviluppo tecnologico di tecniche meno invasive (eco-color-Doppler, angio-TAC angio-RMN), ancora oggi l’angiografia digitale rappresenta l’esame “gold standard” per lo studio dei vasi e delle loro patologie (aneurismi, malformazioni vascolari cerebrali stenosi, dissezioni, studio dei circoli di compenso). Anche la tecnologia per gli studi angiografici, peraltro, ha subito notevole evoluzione sino alla disponibilità dei più moderni apparecchi “rotazionali”, 3D, anche con disponibilità di immagini in modalità "flat panel".
La pratica angiografica, inoltre, rappresenta il mezzo attraverso il quale è possibile trattare (: neuroradiologia interventistica endovascolare appunto) molte patologie vascolari (aneurismi, malformazioni vascolari cerebrali, stenosi ateromasiche di arterie intracraniche o arterie carotidi interne al collo, ecc.) senza il ricorso alla chirurgia o addirittura — non altrimenti trattabili per via chirurgica in sicurezza (aneurismi di arteria basilare, alcuni tipi di fistole arterovenose durali). Lo sviluppo tecnologico, in particolare, ha fornito e fornisce numerosi strumenti per tali procedure (spirali metalliche o coils, stent, sostanze embolizzanti, mezzi per fibrinolisi intra-arteriosa farmacologica o meccanica, ecc.).
La PET è una metodica diagnostica scintigrafica di medicina nucleare che utilizza traccianti marcati con radioisotopi emettitori di positroni. Questa metodica offre almeno due vantaggi rispetto alle tecniche scintigrafiche convenzionali, che utilizzano traccianti marcati con radioisotopi gamma-emittenti: migliore risoluzione spaziale delle lesioni e possibilità di utilizzare i substrati naturali dei principali processi metabolici. Infatti tali substrati vengono resi radioattivi sostituendo un componente della molecola con il corrispondente radioattivo (carbonio11, ossigeno-15, azoto-13 e fluoro-18 in sostituzione dell’idrogeno). Nella tabella 3-IV sono elencati alcuni dei traccianti di più largo utilizzo ed il processo metabolico tracciato.
I positroni utilizzati nelle procedure PET hanno un tempo di dimezzamento (emivita) estremamente breve (C-11: 20 m’; N-13: 10 m’; 0-15: 2 m’; F-18: 110 m’), per cui devono essere prodotti nella sede di utilizzazione da un ciclotrone, ad eccezione dei traccianti marcati con F18: infatti le sue due ore circa di emivita consentono un
``` "" Otorragie

Sono effusioni di sangue dal canale uditivo esterno che si osservano quasi esclusivamente nelle fratture della base del cranio o per rottura traumatica della membrana del timpano.

Gengivorragie

Si attuano per stillicidio da gengive tumefatte ma spesso accompagnano malattie emorragiche su base discrasica; i piccoli vasi gengivali possono sanguinare spontaneamente o sollecitati con lo spazzolino da denti.

Emottisi

Il sangue proveniente dall’apparato respiratorio, viene emesso con dei colpi di tosse e si presenta intimamente commisto a piccole bolle d’aria (emottisi o emoftoe).

Di fronte a una emottisi numerose sono le evenienze diagnostiche:
emorragia da ectasie venose della base della lingua, del laringe, della trachea o dei bronchi: una indagine laringoscopica potrà visualizzare la sede della rexi;
emorragia da vasi venosi polmonari: caso della stenosi mitralica ; l’anamnesi denunzia l’alternarsi di episodi emoftoici con crisi di asma cardiaco o di edema polmonare e l’esame clinico metterà in evidenza il vizio valvolare;
emorragia da processi distruttivi polmonari o bronchiali di entità variabile secondo il vaso colpito; la tubercolosi polmonare è la causa più frequente di emottisi: le emottisi tubercolari possono essere modeste (iemottisi di allarme degli infiltrati precoci) oppure abbondanti, talvolta fulminanti e mortali per annegamento interno.
Più scarse sono le emottisi che accompagnano le flogosi non tubercolari del polmone: la polmonite che esordisce con striature di sangue nell’escreato, le bronchiectasie, l’ascesso polmonare e l’infarto polmonare.
Nel cancro broncogeno del polmone l’escreato intimamente commisto a sangue assume un caratteristico aspetto a gelatina di lampone.

Emorragie digestive

Il sangue proveniente dalle parti alte del tubo digerente viene emesso con il vomito (ematemesi).

La ematemesi denunzia una importante rexi vasale e si osserva:
per rottura di varici esofagee o gastriche (cirrosi epatica, splenomegalia tromboflebitica);
per usura di rami arteriosi ad opera di processi ulcerativi gastrici o duodenali.
A breve distanza dell’episodio emorragico è caratteristico l’alito fetido dovuto alla liberazione di prodotti volatili del sangue in putrefazione stagnante nello stomaco.

La enterorragia è una abbondante perdita di sangue rosso-vivo attraverso l’ano; è causata da una importante rottura vasale, per lo più arteriosa: sanguinamento di un’ulcera duodenale, distacco di un’escara tifosa del tenue nel terzo settenario di malattia, invaginazione intestinale, infarto dell’intestino, colite ulcerativa, polipo o cancro del colon, displasia della tunica elastica delle arterie nella malattia di Grònblad-Strandberg (‘pseudoxantoma elasticum” che si associa a caratteristiche alterazioni del fondo oculare).

La proctorragia è una modesta perdita di sangue dall’ano; eventualità molto frequente per rottura di gozzi emorroidali facilmente accertabili all’ispezione e al riscontro rettale: lo stillicidio di sangue è di lieve entità e si verifica a spruzzo all’inizio e alla fine della defecazione; il cilindro fecale si presenterà bagnato di sangue all’esterno.

La melena è caratterizzata dalla emissione di materiale fecale di colore nerastro “come la fondata del caffè” a causa della trasformazione della emoglobina in ematina.

Le emorragie digestive non sempre si manifestano infatti con emissione di sangue rutilante, allorché l’emorragia avviene per stillicidio o quando il sangue ha sostato per qualche tempo nello stomaco; questo accade soprattutto nelle emorragie da carcinoma gastrico.

Ematuria

È una perdita di sangue con le urine. La emissione di urine rosse non necessariamente indica una ematuria: potrà trattarsi della presenza di particolari sostanze quali il rabarbaro o la rifampicina, oppure di una porfirinuria o di una scarica di urati.

Nella emoglobinuria le urine sono rosso-scure o nerastre ma limpide: l’esame microscopico del sedimento non dimostra gli eritrociti mentre è positiva la ricerca della emoglobina.

L’emoglobinuria si manifesta in condizioni di iperemolisi acuta quali il favismo, le incompatibilità trasfusionali, le anemie emolitiche, l’emoglobinuria parossistica da freddo, l’emoglobinuria da marcia.

Le ematurie macroscopiche si suddividono in uretrali, vescicali e renali.

Le uretrorragie si possono avere come conseguenza di cateterismi indaginosi e di cistoscopie.

Le emorragie vescicali si osservano per cistite emorragica, bilharziosi vescicale (tipica la presenza delle uova dello “Schistosoma haematobium” nel sedimento urinario) nella litiasi vescicale e soprattutto nella poliposi vescicale e nel cancro della vescica.

Le ematurie renali possono riconoscere una origine bilaterale o unilaterale: ciò può essere accertato con una cistoscopia.

Le ematurie unilaterali possono essere dovute a nefrolitiasi, a tubercolosi renale, a tumori del rene o della pelvi; le ematurie bilaterali a glomerulonefrite acuta (urine color lavatura di carne) e talvolta a malattie emorragiche.

L’ematuria microscopica è svelata solo da una attenta valutazione del sedimento urinario. Può essere il sintomo residuo di una ematuria macroscopica o esprimere di per sé elementi di grande valore diagnostico: si osserverà nelle glomerulonefriti acute diffuse o parcellari, nelle glomerulonefriti croniche, nelle cistopieliti, nel rene da stasi e in molte affezioni che altre volte decorrono con episodi ematurici più marcati (nefrolitiasi, tubercolosi renale, tumori renali e delle vie urinarie).

Anche nelle malattie emorragiche vi può essere microematuria: prezioso sintomo precoce di eccessivo dosaggio con dicumarolo.

Ematomi

Ematomi spontanei (il che vale a dire da microtrauma) possono essere osservati nella emofilia, nella paraemofilia, e nella intossicazione con sostanze anticoagulanti. Grossolani ematomi si possono realizzare anche nel corso di fratture ossee.

Le ecchimosi sono stravasi ematici del tessuto sottocutaneo in strato sottile che si presentano come zone bluastre a margini irregolari: col tempo subiscono le stesse variazioni cromatiche degli ematomi. Una condizione facilitante è rappresentata da un cronico trattamento con cortisonici.

Quando insorgono spontaneamente a poussées successive possono conferire alla cute un aspetto a pelle di leopardo per la contemporanea presenza di ecchimosi recenti e di ecchimosi che già hanno subito la naturale evoluzione cromatica.

Ecchimosi spontanee sono presenti nella porpora senile di Bateman e nelle diatesi venulari.

Emorragie genitali

Le emorragie genitali femminili vengono definite:
menorragie quando la perdita di sangue cade cronologicamente nel periodo mestruale così che la emorragia non è che una esagerazione del fisiologico flusso mensile;
metrorragie quando la perdita ematica si è realizzata in periodo intermestruale o su donne già in menopausa.

Le menometrorragie della pubertà e della menopausa, sono emorragie a genesi endocrina che non assumono generalmente intensità cospicua e si ripetono per brevi cicli ravvicinati.

Le metrorragie delle malattie emorragiche (in primis del morbo di Werlhof) sono invece imponenti e molto pericolose.

Emorragie cutanee e sottocutanee

Gli ematomi sono vistosi stravasi ematici nel tessuto sottocutaneo che traspaiono in superficie come tumefazioni di colore violaceo le quali col tempo vanno in

Le petecchie sono piccoli stravasi sanguigni nel derma, di colore rosso vivace (se recenti), rosso-violaceo (se di vecchia data), della grandezza di una puntura di pulce o poco più; spesso si associano a zone emorragiche di superficie maggiore (suggellazioni) e a ecchimosi.

La porpora è caratterizzata dalla contemporanea presenza di petecchie ed ecchimosi sulla superficie cutanea.

Si devono considerare:
porpore trombocitopeniche dovute a una diminuzione numerica delle piastrine quali la porpora trombocitopenica idiopatica o morbo di Werlhof e le porpore trombocitopeniche secondarie delle leucemie, delle mielopatie involutive, di alcune malattie infettive, di alcune intossicazioni o ipersensibilità a farmaci in un caso di morbo di Werlhof-(chinino, chinidina, ticlopidina);
porpore dovute a eccessivo consumo periferico di piastrine quale la porpora trombocitopenica trombotica di Moschowitz;
porpore trombopatiche nelle quali il numero delle piastrine è normale ma queste sono funzionalmente alterate caso delle trombopatie e della tromboastenia di Glanzmann;
porpore vascolari nelle quali il numero e la funzionalità delle piastrine sono normali ma vi sono delle alterazioni dei piccoli vasi; fra queste ricordiamo:
lo scorbuto (avitaminosi C) nel quale è tipica la localizzazione delle petecchie in corrispondenza dei follicoli piliferi;
la peliosi reumatica o porpora di Schònlein-Henoch che si localizza preferibilmente alle zone estensorie degli arti inferiori e ai gomiti ed è spesso preceduta da un esantema eritematoorticarioide o papuloso, da artralgie o aitriti e da dolori addominali (porpora addominale di Henoch);
la porpora a calzone che non sempre è di natura reumatica o focale e compare alle volte in posizione eretta (porpora ortostatica) potendo realizzare aspetti figurati delle emorragie (porpora a coccarda di Seydlmeyer).

Più gravi porpore da compromissione primitiva dei capillari si osservano in alcune malattie da rickettsie (tifo esantematico, febbre delle Montagne Rocciose). Nelle setticemie meningococciche le manifestazioni emorragiche possono assumere un carattere settico-gangrenoso (porpora bollosa, porpora necrotica di Ape/t); la rapida diffusione delle emorragie può avvenire addirittura sotto gli occhi del medico (porpora fulminante di Henoch) ed associarsi al quadro della sindrome di Waterhouse-Friderichsen dovuta a surrenalite acuta emorragica.

Emostasi

Il processo emostatico comprende quattro fasi fondamentali:
-fase parietale: contrazione attiva dei vasi arteriosi, accollamento meccanico delle pareti vascolari con rallentamento locale del circolo, indispensabile perché le piastrine si dispongano marginalmente, aderiscano fra loro e si agglutinino a formare il trombo piastrinico. In questa fase ha grande importanza la serotonina (5-idrossitriptamina) che si libera delle piastrine e induce vasocostrizione capillare;
fase piastrinica: il primo presidio emostatico è la formazione del trombo piastrinico o trombo bianco, ma dalle piastrine si liberano quattro fattori emostatici: il fattore piastrinico 1, il fattore piastrinico 2, il fattore piastrinico 3 e il fattore piastrinico 4. Il fattore piastrinico 3 è indispensabile per la formazione della tromboplastina;
-fase plasmatica: il sangue, che defluisce fluido dai vasi arteriosi e venosi, rapidamente si trasforma in una massa solida (coagulo) che dopo alcune ore si contrae spremendo un liquido giallognolo limpido chiamato siero.
Il processo di trasformazione del sangue da liquido in solido prende il nome di coagulazione, il processo di spremitura del siero si chiama retrazione del coagulo.
La coagulazione del sangue è un fenomeno che si svolge indipendentemente dalla parte corpuscolata (globuli rossi e globuli bianchi) e che trova nelle piastrine un avviamento catalitico iniziale e una spinta finale alla retrazione del coagulo; per questo uno studio della coagulazione può essere condotto con maggiore profitto sul plasma che non sul sangue in toto (coagulazione plasmatica).
Il sangue non coagula all’interno dei vasi per la mancanza di un fattore di avviamento della coagulazione denominato tromboplastina che esercita una azione catalitica sulla reazione di trasformazione della protrombina in trombina la quale a sua volta catalizza la polimerizzazione del fibrinogeno in fibrina.
La coagulazione del sangue avviene per la trasformazione delle molecole di fibrinogeno in aggregati filiformi (fibrina) che costituiscono il supporto nel quale resteranno impigliate le cellule del sangue. Questa reazione si avvale di una notevole varietà di fattori che per comodità del lettore riassumiamo nella tabella 4.1.
La coagulazione può essere avviata:
dal sistema tromboplastinico estrinseco costituito da sostanze ad azione tromboplastinica che si liberano dai tessuti in seguito a traumi o ferite;
dal sistema tromboplastinico intrinseco composto dai fattori VIII (globulina antiemofilica), IX, XI, XII e dal fattore piastrinico 3A coagulazione avvenuta il fattore XIII sembra operare un effetto stabilizzante sulla fibrina rendendo più valido e duraturo il coagulo (vedi schema 4.1);
fase trombodinamica: il coagulo si retrae per azione del retractozima piastrinico spremendo il siero, poi va incontro a un processo di dissoluzione (fibrinolisi) dovuto alla azione di un enzima, la plasmina (fibrinolisina), che si forma per attivazione di un profermento, il plasminogeno (profibrinolisi).

Al fine di identificare un difetto nella fase vascolare, piastrinica e plasmatica dell’emostasi possono essere sufficienti, in sintesi, i seguenti esami: studio della fragilità capillare, tempo di sanguinamento, conta piastrinica, Tabella 4.11. Comportamento dei test per lo studio dell'emostasi in differenti condizioni patologiche.

Difetto vascolare

Normale

Alterata funzione piastrinica

Normale

Riduzione del numero delle piastrine

Alterato

Alterazioni delle proteine plasmatiche

Normale

La prova del laccio si esegue ponendo un laccio di gomma o meglio un bracciale di sfigmomanometro al braccio ed esercitando una pressione intermedia fra la pressione arteriosa massima e la pressione arteriosa minima. La positività del segno del laccio viene espressa con dei + (da 1 a 4) in base a una empirica valutazione del numero delle petecchie comparse nella zona sottoposta alla stasi dopo circa 10 min.

La prova del martello si esegue percuotendo una zona cutanea circoscritta sovrastante la clavicola con un comune martelletto da riflessi: se la prova è positiva si osserva la comparsa di petecchie.

La prova del pizzicotto si esegue dando un pizzicotto che interessi cute e tessuto sottocutaneo: se esiste uno stato di fragilità vasale compare rapidamente una ecchimosi.

Schema 4.1. La coagulazione del sangue.

Fase vascolare della emostasi

La fase vascolare dell’emostasi viene studiata con le prove di fragilità capillare: prova del laccio, prova del martello e prova del pizzicotto.

Fase piastrinica dell'emostasi

La fase piastrinica dell’emostasi viene valutata:

eseguendo un conteggio delle piastrine e osservando le eventuali modificazioni della loro morfologia e della loro attitudine alla conglutinazione.

determinando il tempo di emorragia o di sanguinamento che è notevolmente prolungato nelle trombocitopenie e nelle trombopatie e attesta così un difetto nella contrattilità dei capillari lesi e nella normale marginatura delle piastrine, primo presidio emostatico.

Il tempo di emorragia si esegue sul lobo auricolare, praticando con un ago una puntura: lo stillicidio ematico normalmente cessa dopo 1 min e 30 sec; se continua si parla di un prolungamento del tempo di emorragia.

Fase plasmatica dell'emostasi

La fase plasmatica dell’emostasi viene esplorata con il tempo di protrombina e il tempo parziale di tromboplastina.

Il tempo di protrombina o tempo di Quick misura la concentrazione di protrombina nel plasma espressa in percentuale rispetto alla norma: si valuta la velocità di coagulazione del plasma in presenza di tromboplastina in eccesso così che un difetto coagulativo debba necessariamente essere ricondotto a deficit di protrombina (o a mancanza di fibrinogeno).

Per il dosaggio del tempo di Quick si utilizza il metodo coagulativo che impiega tromboplastina calcica ricombinante umana oppure tromboplastina calcica di placenta umana.

Il tempo di Quick si esprime in secondi (dal momento in cui il plasma è stato mescolato con la tromboplastina calcica al momento della comparsa del primo filo di fibrina).

I valori normali sono tra 12 e 15 secondi.

La velocità della coagulazione del plasma nel sistema impiegato per la determinazione del tempo di Quick, non è influenzata né dalla tromboplastina del soggetto in esame né dal calcio, ma, a prescindere da bassi valori di fibrinogeno, solo dalla protrombina e dai suoi acceleratori.

Pertanto un prolungamento del tempo di Quick esprimerà:

una ipoprotrombinemia (da avitaminosi K, da insufficienza epatica, da eccessivo dosaggio con dicumarolo);

oppure una pseudoipoprotrombinemia da difetto degli acceleratori V o VII (malattia di Owren).

Evidentemente anche uno stato di ipofibrinogenemia è suscettibile di determinare prolungamento del tempo di Quick che per converso sarà normale nelle deficienze tromboplastiniche.

Il tempo di tromboplastina parziale attivato (APTT) valuta i meccanismi di formazione della tromboplastina. Per il dosaggio si utilizza il metodo coagulativo che impiega un attivatore acido ellagico oppure un attivatore di silice. Con quest’ultima metodica i valori normali oscillano fino a 40 secondi.

Un aumento della protrombina residua attesta una diminuzione del suo consumo il che si verifica nei difetti di formazione della tromboplastina (sindromi emofiliche, deficit di PTA) e del fattore piastrinico 3 (piastrinopenie).

Lo studio della fase plasmatica della coagulazione attualmente si avvale anche del dosaggio di altre componenti ematiche: fibrinogeno; fattori II, V, VII, Vili,von Willebrand, IX, X, XI, XII, XIII; antitrombina III; proteina C; proteina S; omocisteina; lupus anticoaugulant (LAC).

Alterazioni della fase vascolare dell'emostasi

Nella porpora senile di Bateman, nella ecchimatosi di Chevallier caratterizzata da ecchimosi premestruali, nello scorbuto e in alcune porpore infettive, può essere dimostrata la positività delle prove di fragilità capillare.

Nella malattia di Schònlein-H enoch e nella malattia di Rendu-Osler, le prove di fragilità capillare sono completamente negative e così le prove di coagulazione.

Non dovrà essere omessa la ricerca di teleangectasie venose e di formazioni angiomatose che possono denunciare uno stato di fragilità venulare; si osservano con particolare frequenza in corrispondenza della mucosa linguale, nasale, geniena, al volto, al collo, alle regioni superiori del tronco e alle mani; si tratta di teleangectasie di colore rosso vinoso, del diametro di pochi mm, dovute ad una scarsa componente elastica delle pareti.

Alterazioni della fase piastrinica dell'emostasi

Ricordiamo il morbo di Wèrlhof e le piastrinopenie secondarie (a malattie infettive, a invasione leucemica del midollo, ad aplasia midollare, ad anticorpi antipiastrine, ad eccessivo consumo come nella malattia di Moschowitz), la trombocitemia (nella quale le piastrine sono fortemente aumentate di numero ma scarsamente funzionanti) e le trombopatie (trombastenia di Glanz-mann). In tutte troveremo buoni elementi di giudizio nel conteggio e nella osservazione microscopica delle piastrine.

Alterazioni della fase plasmatica dell'emostasi

Si riconoscono:

deficit di formazione della tromboplastina per difetto di una delle numerose componenti della tromboplastina intrinseca: fattore Vili nella emofilia A; fattore IX nella emofilia B; di entrambi nella angioemofilia o malattia di Willebrand-Jiirgens; dei fattori XI, XII in forme rare ad andamento emofilico ma in genere scarsamente sanguinanti;

deficit di formazione della trombina per difetto della protrombina oppure dei fattori V o VII (paraemofilia di Owren) o del fattore X, congeniti o più di sovente acquisiti per malattie del fegato o per trattamento prolungato con dicumarolo;

deficit di formazione della fibrina.

La mancanza di fibrinogeno (afibrinogenemia congenita) determina l’assoluta incoagulabilità del sangue; ma anche una ipofibrinogenemia con fibrinogeno inferiore a g 0,1% può provocare grave sindrome emorragica; si riconoscono:

— fibrinogenopenie eia difetto di sintesi ;

ipofibrinogenemie da fibrinolisi-ipofibrinogenemie da consumo più correttamente definite “coagulopatie da consumo” in quanto la ipercoagulabilità patologica che le determina comporta parallela caduta di piastrine e di altri fattori della coagulazione (soprattutto V e VIII); si osservano:

• in malattie infettive (sepsi da Gram-negativi con shock endotossinico, meningo-coccemia);

• in incidenti vaccinici (da vaccino antitifico);

• nella patologia della gravidanza (aborti settici);

• in gravi emopatie e neoplasie;

• per ustioni;

• nel corso della circolazione extracorporea.

Presenza di sostanze anticoagulanti in circolo

Abbiamo già ricordato le sindromi emorragiche da dicumarolo dovute a deficit della protrombina.

Il trattamento con eparina può determinare una sindrome emorragica grave, e in determinate condizioni (shock anafilattico, cirrosi, leucemie, trattamenti prolungati con raggi X) si può istituire una ipereparinemia spontanea.

In queste forme, dovute sostanzialmente a un effetto antitrombinico dell’anticoagulante, avremo allungamento del tempo di Quick e aumento della protrombina residua.

Se si tratta di ipereparinem ia queste prove ritorneranno normali dopo neutralizzazione in vivo o in vitro con solfato diprotam ina.

Alterazioni della fase trombodinamica della emostasi

Le più gravi sono dovute a iperfibrinolisi che determina un anticipo nella dissoluzione del coagulo di fibrina: si realizzano dopo importanti interventi chirurgici (sul torace, sul pancreas), dopo emergenze ostetriche (aborti, parti difficili), negli shock, nel cancro della prostata, in alcune leucemie.

Avremo:

fragilità capillare normale;

tempo di sanguinam ente prolungato;

tempo di Quick prolungato;

fibrinogeno piasmatico normale o ridotto.

Il sangue è composto:

di una parte liquida, il plasma;

di una parte corpuscolata, le cellule del sangue (globuli rossi, globuli bianchi e piastrine).

Per poter ottenere separati da un lato il plasma e da un altro le cellule del sangue è necessario prevenire la coagulazione, cioè impedire la trasformazione del fibrinogeno in fibrina.

Valore ematocrito. Il rapporto plasma/globuli veniva misurato per centrifugazione con l’ematocrito di Wintrobe, una sottile provetta graduata da 0 fino a 100; attualmente viene determinato per mezzo di un analizzatore automatico.

Il numero esprimente il volume percentuale di globuli rossi viene definito valore ematocrito.

Il valore ematocrito normale è di 45.

Il valore ematocrito è diminuito:

quando è ridotta l’attività eritrocito-rigenerativa, cioè nelle anemie;

quando si realizza una emodiluizione.

Il valore ematocrito è aumentato:

quando vi è una esuberante attività eritropoietica, nelle poliglobulie primitive o secondarie a cronica ipossiemia;

quando si è realizzata una emoconcentrazione per fuga di liquidi dal torrente circolatorio, nel collasso di circolo, nello shock, nella disidratazione acuta.

Volemia. La volemia è la massa sanguigna circolante; per misurarla è necessario conoscere la massa plasmatica e il valore ematocrito.

Ipervolemia fino al 100% del valore normale si osserva nella policitemia vera e negli scompensi congestizi; aumenti non superiori al 10-20%, nelle pletore, nelle leucemie e nelle nefriti croniche.

La massa plasmatica si misura valutando la diluizione di un tracciante radioattivo (sieroalbumina umana-125I) iniettato endovena in quantità esattamente nota.

Quanto maggiore è la quantità di plasma circolante tanto maggiore sarà la diluizione del tracciante radioattivo.

La massa sanguigna circolante viene così calcolata:

massa plasmatica in ml 100 valore ematocrito e può essere espressa in mg/kg di peso corporeo (i valori medi normali saranno in tal caso compresi fra 65 e 80).

I povolemia si osserva negli stati di shock, dopo emorragie, dopo vomiti e diarree incoercibili (colera); nelle anemie e nel mixedema la diminuzione della massa sanguigna circolante è minore.

Le cellule presenti nel sangue normale sono i globuli rossi, i globuli bianchi e le piastrine.

Globuli rossi. I globuli rossi (eritrociti o emazie) sono dei piccoli dischi biconcavi, senza nucleo, del diametro medio di 7,3 fi, dotati di notevole elasticità che consente loro di deformarsi e passare anche attraverso i capillari molto sottili. Il loro numero medio è di 5 milioni per mm3 nell’uomo e di 4,5 milioni per mm3 nella donna.

Gli eritrociti si sviluppano nel midollo rosso delle ossa dalle cellule della serie eritroblastica, entrano in circolo e ivi sopravvivono in media per 3-4 mesi come è stato dimostrato ricercando i globuli rossi di gruppo 0 trasfusi in soggetti di gruppo A, B o AB.

La emoglobina (Hb) è un cromoproteide contenuto in elevata concentrazione nei globuli rossi; essa conferisce al sangue il noto colore rosso e agli eritrociti la fondamentale funzione di trasportatori di O2 dagli alveoli polmonari a tutti gli organi e apparati dell’organismo.

Compiuto il loro ciclo vitale gli eritrociti vengono distrutti, ad opera soprattutto dei macrofagi della milza, e la emoglobina in essi contenuta è sottoposta a una serie di modificazioni chimiche che ne determinano la trasformazione in bilirubina.

Emoglobina

La emoglobina è contenuta nel sangue nella proporzione media di 15,8 g% nell’uomo e di 13,7 g% nella donna. Il dosaggio della Hb ha grande importanza clinica.

Sono attualmente impiegati metodi fotometrici molto precisi.

Nelle anemie gravi l’emoglobina può diminuire fino a 3-5 g%, mentre nelle policitemie si possono avere aumenti fino a 19-25 g%.

Numero degli eritrociti

Il conteggio dei globuli rossi veniva praticato con la camera contaglobuli di Bürker; oggi vengono utilizzati strumenti molto precisi di conteggio detti analizzatori sequenziali multipli.

Gli analizzatori sequenziali multipli “autoanalyzeis" consentono il conteggio automatico dei globuli rossi, dei globuli bianchi e delle piastrine con un notevole risparmio di tempo e con una buona precisione e forniscono in tempo reale esatte informazioni sul diametro e sul volume globulare e sul contenuto in Hb degli eritrociti.

Esame emocromocitometrico

L’analizzatore esegue l’esame emocromocitometrico abbinando su differenti canali:

reazioni colorimetriche e citochimiche;

conteggi delle cellule mediante raggi laser.

Il valore ematocrito (HCT) viene fornito in %.

Gli eritrociti (RBC o red blood cells) vengono contati tramite raggi laser ed espressi moltiplicando per 106/µl cioè in milioni per mm3.

I leucociti (WBC, witbe blood cells), sottoposti a preventive reazioni citochimiche della perossidasi e della basofilia, sono contati tramite raggi laser ed espressi moltiplicando per 103/µl cioè in migliaia per mm3.

Le piastrine (PLT, platelets) vengono contate con raggi laser ed espresse moltiplicando per 103/µl cioè in migliaia per mm3.

Lo studio degli eritrociti si estende a:

emoglobina (HGB, hemoglobin), misurata con reazione colorimetrica ed espressa in g/dl (grammi %: valore normale nei maschi 14-18, nelle femmine 12-16). Se si vuole esprimere il valore emoglobinico globulare in maniera tradizionale (ipocromia-normocromia-ipercromia), è possibile risalire dai g di HGB% al valore percentuale rispetto alla norma dividendo il valore per 0,16;

volume cellulare medio (MCV) desunto dalla curva gaussiana (volume RBC) della figura 4.14, che viene espresso in fl (valore normale nei maschi 80-94, nelle femmine 81-89);

contenuto medio di emoglobina per eritrocita (MCH) desunto dalla curva gaussiana (conc. HGB) ed espresso in pg, equivalente al vecchio “valore globulare” (valore normale 27-31).

Altri dati statistici forniti dall’analizzatore riguardanti gli eritrociti:

indice di distribuzione dei volumi eritrocitari (RDW%): valore normale 11,5-14,5; ```text
S IS

Esame emocromocitometrico
indice di distribuzione della concentrazione emoglobinica (HDW g/dl): valore normale 22-32.
Come si vede nella figura 4.14 tutti gli eritrociti contati sono riportati in un diagramma cartesiano (RBC) sul cui asse verticale (v) è indicato il volume delle singole emazie e sul cui asse orizzontale (HC) è indicato il loro contenuto in emoglobina.
In tale figura, che si riferisce a un soggetto normale, la quasi totalità delle emazie cade nel quadrato centrale che indica la loro normalità di volume e di contenuto emoglobinico.

Lo studio delle piastrine si estende a:
volumepiastrinico medio (MPV), espresso in fi, (valore normale 7,2-11,1);
piastrìnocrito (PTC), espresso in % (valore normale 0,10-0,40);
indice statistico di distribuzione dei volumipiastrinici (PDW), sulla scorta della cuiva gaussiana (volume PLT), espresso in fi (valore normale 25-65).

Lo studio dei leucociti è particolarmente interessante sia dal punto di vista metodologico che per i risultati forniti.
Il conteggio differenziale delle lignées leucocitarie viene effettuato dall 'autoanalyzer sostanzialm ente su due parametri che sono egregiamente espressi nel grafico Perox della figura 4.14:
l’asse verticale esprime il volume dei singoli leucociti contati;
l’asse orizzontale esprime la positività alla perossidasi dei singoli leucociti:
la forte perossidasipositività è tipica dei granulociti;
la nulla o scarsa perossidasi-positività è tipica dei linfociti e dei monociti.
Pertanto nel grafico della figura 4.14 indicato con Perox che si riferisce a un soggetto perfettamente normale, vedremo i leucociti suddivisi in quattro raggmppamenti:
in alto, a destra il gm ppo più numeroso che com prende i granulociti polinucleati neutro/ili ;
in basso a destra il gruppo m eno numeroso che com prende i granulociti polinucleati eosinofili ;
in basso a sinistra un gruppo num eroso di leucociti di piccola taglia perossidasi-negativi che comprendei linfociti ;
in posizione intermedia fra linfociti e polinucleati neutrofili per dimensione e scarsa perossidasi-positività, il gruppo dei monociti-,granulociti basofili sono contati nel grafico in basso a destra della figura indicato come baso-,• nella parte inferiore di questo grafico è riportato l’indice di lobularità (LI); i granulociti (di ogni stipite!) sono suddivisi sulla base dei loro segmenti nucleari (il dato è equivalente allo schem a di Arneth).
Di ogni stipite cellulare neut (granulociti neutrofili), lin f (linfociti), mono (monociti), eos (granulociti eosinofili), baso (granulociti basofili) e lue (grandi cellule m ononucleate perossidasi-negative, di tipo irritativo o sospette per leucemia), l’analizzatore fornisce:
il valore assoluto ( 103/[xl);
il valore percentuale (%) cioè la form ula leucocitaria.

Nei casi sospetti di patologia ematologica è necessario provvedere a un accurato esame microscopico dello striscio di sangue, non solo per rendersi esattamente conto della presenza o m eno nel sangue di cellule patologiche, ma anche per una dettagliata osservazione della morfologia e della colorazione degli eritrociti.

Tabella 4. III. Classificazione delle anemie in base a MCV e RDW.

Anemia. Abbiamo ricordato in precedenza che il numero dei globuli rossi per mm 3 di sangue è in media 5.000.000 nell’uomo e 4.500.000 nella donna (Tab. 4. III).
L’anemia è una diminuzione numerica dei globuli rossi: in casi particolarmente gravi il numero degli eritrociti può essere inferiore a 1 milione per mm 3 (Tab. 4. III).
Una anemia può essere conseguenza:
di una ridotta formazione di eritroblasti (aplasia);
di una deficiente formazione di eritrociti (eritropoiesi inefficace);
di una eccessiva distruzione di globuli rossi (iperemolisi);
di una emorragia.

Poliglobulia
La poliglobulia è un aumento numerico dei globuli rossi: in casi particolarmente gravi si possono avere fino a 12-15 milioni di eritrociti per mm3 .
Una poliglobulia può essere dovuta ad una esuberante produzione midollare di globuli rossi, primitiva (morbo di Vaquez) o secondaria a iperproduzione di un fattore eritropoietico renale (poliglobulia delle grandi altezze, poliglobulia delle cardiopatie congenite cianogene).

Indice emoglobinico
La conta dei globuli rossi deve essere condotta in parallelo alla valutazione del tasso di emoglobina così da elaborare i due dati in un unico valore che viene definito indice emoglobinico (valore emoglobinico globulare), o più brevemente valore globulare.
Il valore globulare (VG) esprime il contenuto in Hb dei singoli globuli rossi.
Esso viene determinato dividendo la quantità di Hb trovata (espressa in centesimi) per il doppio delle prime due cifre del numero dei globuli rossi per mm3.
Nel caso di un soggetto normale avente un valore del 100% di Hb e un numero di 5.000.000 di eritrociti per mm3, la formula darà:
100
 = ------------= 1
2 x 50
I valori fisiologici dell’indice emoglobinico sono compresi fra 0,85 e 1.
Le anemie normocromiche sono caratterizzate da un valore globulare normale.
Le anemie ipocromiche da un valore globulare inferiore a 0,85.
Le anemie ipercromiche da un valore globulare superiore a 1.
Questa semplice constatazione è suscettibile di fornire preziosi orientamenti diagnostici:
di fronte ad una anemia ipercromica (con un valore emoglobinico globulare pari a 1,2-1,3 o superiore) si dovrà pensare ad una anem ia perniciosa di Biermero a una anemia perniciosi/orme quale può essere osservata nel corso di un carcinoma gastrico, di una stenosi intestinale cronica, di una gravidanza, della infestazione con botriocefalo, della sprue, del m orbo celiaco e della pellagra. Condizioni tutte che, sia pure con meccanismo diverso da caso a caso, portano ad una carenza del principio antipernicioso: l’anemia di Biermer attraverso una deficiente produzione del principio intrinseco per gastrite atrofica, la sprue attraverso il malassorbimento intestinale;
di fronte a una anemia ipocromica molto più num erose sono le possibilità, anche se nella maggior parte dei casi il disturbo responsabile è una carenza di ferro, materia prima indispensabile per il perfezionamento della sintesi della Hb. Una anemia ipocromica può essere dovuta a:
carenza alimentare di ferro (nei lattanti e nei bambini che hanno maggiori richieste del metallo);
esaurimento dei depositi di ferro dell’organismo (malattie infettive ad andam ento cronico, tumori);
sanguinamento cronico (meno-metrorragie, ulcera gastroduodenale, em orroidi) il quale porta parimenti ad un esaurimento dei depositi di ferro dell’organismo.
Escluse queste cause generali di agevole identificazione, deve essere considerata la possibilità di una anemia ipocromica essenziale legata a un difetto di assorbim ento del ferro per achilia gastrica. La predilezione per il sesso femminile e l’associazione con turbe distrofiche a carico delle m ucose (sindrom e di Plummer-
Vinson) e delle unghie (koilonichia), sono elementi di notevole valore diagnostico e così l’accertamento di una achilia gastrica.
Elemento di rilevante interesse diagnostico è la sideremia, che in questi casi è molto bassa.

Sideremia
Con il term ine sideremia si intende il contenuto in ferro nel siero: si tratta di ferro inorganico che circola in forma ferrosa in parte libero, in parte combinato con una (3-globulina (la trans/errino).
La siderem ia norm ale n ell’uom o è di circa 50-150 j-ig/dl, con valori leggermente inferiori nella donna.
La esiguità del quantitativo di ferro piasmatico rende ragione della estrema delicatezza dei m etodi di dosaggio della sideremia dei quali il più noto ed usato è il metodo di Heilmeyer e Ploetner.
Un m etodo più recente utilizza la spettrofotometria ad assorbimento atomico.
Per entram bi rim andiam o ai trattati di Tecnica di laboratorio.
La sideremia tende a diminuire durante la m estruazione, in seguito a processi infiammatori acuti o cronici, nei tumori maligni.
Nella fisiopatologia del ricambio marziale ha molta importanza il com partim ento di trasporto del ferro: si tratta di un com partim ento piccolo ma dotato di un alto turnover (si calcola che il suo contenuto in ferro venga rimpiazzato 10 volte al giorno).

Transferrina
Il trasporto del ferro nel sa ngue viene operato dalla apotransferrina-, una glicoproteina di 80.000 daltons sintetizzata dal fegato. All’esame elettroforetico la apotransferrina migra con le betaglobuline, essa è capace di legare a ciascuno dei suoi due estremi un atomo di Fe3 + in associazione a uno ione bicarbonato; una volta fattasi carico del ferro la apotransferrina prende il nom e di transferrina.
Il contenuto normale di transferrina nel sangue è di 200 |xg% ( 2,5 ¡xmoli), in grado di veicolare 100 mg di ferro ( 1,8 (imoli):
la transferrina si carica di Fe3 + a livello dell’epitelio intestinale e lo veicola al midollo osseo;
il complesso transferrina + ferro si fissa in siti specifici degli eritroblasti e dei reticolociti; gli eritroblasti la assumono per endocitosi;
se manca la transferrina o se questa è compietamente saturata di ferro, il ferro assorbito dall’intestino non è più veicolabile al midollo e si depositerà nel fegato, nella milza, nel pancreas; la mancata consegna di ferro agli eritroblasti com porterà una anemia ipocromica.
La transferrina in condizioni normali è satura in ferro per il 20-50%.
Valori di saturazione inferiori al 15% si riscontrano-— nelle anemie da carenza di ferro;
nelle anemie iposideremiche che accompagnano le croniche malattie infiammatorie e degenerative.
L 'a tra n s fe rrin e m ia è una malattia ereditaria (autosomica recessiva) che condiziona anemia ipocromica anche nel 50% dei familiari.
Una ip o tra n s fe rrin e m ia può essere osservata:
in malattie infiammatorie croniche e in tumori per sequestrazioni della proteina nelle aree compromesse o nel sistema monocitico macrofagico attivato;
nelle glomerulonefrosi per perdita di transferrina con le urine stante la intensa proteinuria.

N ello stu d io del ricam bio del ferro si può eseR s la r guire il test della desferrioxam ina, sostanza chelante il ferro, atta q u in d i a valutare i depositi marziali
Per l'esecuzione della prova si so m m inistra 1 g di desferrioxam ina p e rvia intram uscolare e si valuta la sideruria delle 2 4 ore successive (m e to d o del d itio n ito d ip irid ile ).
Nella anem ia slderopenica la sideruria non supera gli 0,5 m g; nel n orm ale 1-2 m g; valori superiori a 3 m g attestano depositi cospicui di ferro (siderocrom atosi, em o cro m a to si).
Il ferro nel siero e la capacità to ta le di legare il ferro (TIBC) con calcolo della saturazione della transferrina, riflettono lo stato reale di rifo rn im e n to del fe rro ai tessuti. In condizioni norm ali il ferro oscilla da un valore m e d io di 110 m g /d l di plasm a al m attin o a 7 0 m g /d l nelle ore serali (l'intervallo di norm alità e 50-150 m g /d l). Q uesta variazione diurna non è influenzata dai pasti eccetto che nei soggetti con carenza di ferro. La TIBC nei soggetti norm ali si m a n tiene nell'intervallo di 2 5 0 -4 5 0 m g /d l, m a si m o difica in alcuni stati patologici co m e nel corso di infezioni o anem ia em olitica. Un a u m e n to a più di 3 5 0 m g /d l è diagnostico di deficienza di ferro.
Di m aggior utilità diagnostica n ell'anem ia slderopenica, è la d e te rm ina zio n e del rifo rn im e n to di fe rro piasm atico tram ite il calcolo della percentuale di saturazione della transferrina ([fe rro / TIBC] x 100). Questa, in condizioni norm ali, è il 3 5 % (2 0 -5 0 % ). Q uando la saturazione della transferrina scende a valori inferiori a 1 6% la sintesi d e ll'e m o g lo b in a n o n p u ò più essere m antenuta al livello di base ed il g lo b u lo rosso com incia ad assum ere le alterazioni tip ich e del deficit marziale.
La percentuale di saturazione della transferrina varia notev o lm e n te in fu n zio n i de lle diverse co n d izio n i patologiche:
sideropenia 5 % ;
eritropoiesi inefficace 8 0 % ;
infezioni 15% ;
-s o v ra c c a ric o m arziale 1 0 0 % ;
em olisi 4 5 % .

Ferritina
E una proteina ricca di ferro costituita da apoferritina e micelle di idrossi-fosfato ferrico. È presente soprattutto ella milza, nel fegato, nella mucosa intestinale e nel sistema recicolo-encloteliale, in misura m inore nel siero ematico. Valori ridotti si riscontrano in caso di carenza di ferro; aumenta in presenza di emocromatosi, affezioni epatiche, tumori.

Reticolociti
I reticolociti sono globuli rossi giovani che present-ino al loro interno un tenue reticolo di sostanza granulofilamentosa (Fig. 4.15). La sostanza granulofilamentosa che li caratterizza (costituita da acido ribonucleico) è interpretata com e un residuo eritroblastico. Possono essere dimostrati con la colorazione vitale delsangue.
Con una bacchettina di vetro si stende su di un vetrino porta-oggetti uno strato sottile di una soluzione alcolica all'1% di brillant-cresylblau e, una volta evaporato l'alcol, sul vetrino così trattato si pone delicatam ente un vetrino coprioggetto la cui faccia inferiore è stata posta prima in contatto con una piccolissima goccia del sangue da esaminare (Fig. 4.16).
Entro 30 m inuti i reticolociti, colorati ancora vivi, potranno essere agevolm ente osservati al microscopio (a forte ingrandimento a secco) e di essi potrà essere stabilita la percentuale rispetto agli altri eritrociti contando quanti sono com presi in 1000 eritrociti.
Il numero dei reticolociti in condizioni normali è di 5-10 per 1000 eritrociti.
La reticolocitosi (presenza di una forte quantità di reticolociti) attesta una condizione di vivace attività eritrocitopoietica del midollo osseo.
Reticolocitosi si osserva:
nelle anemie emolitiche come tentativo del midollo a compensare l’esagerata eritrocitolisi;
nella fase di ripresa di una anemia da emorragia acuta ;
in maniera transitoria ma molto intensa nella anemia perniciosa dopo trattam ento con estratti epatici o vitamina B 1 2 (crisi reticolocitaria).
In questi casi sono di com une riscontro reticolocitosi di 100-200 elementi per 1000 e oltre.
Una diminuzione dei reticolociti si osserva negli stati di deficienza funzionale del midollo eritropoietico (anemie aplastiche, anemia perniciosa non trattata).

Morfologia dei globuli rossi. Una volta determinato il numero dei globuli rossi per mm 3 e il valore emoglobinico globulare, è necessario procedere ad un accurato esame delle loro caratteristiche morfologiche e tintoriali. Per lo studio morfologico dei globuli rossi si preparano strisci di sangue colorati con il metodo di May-Griinwald-Giemsa. L’esame microscopico degli strisci di sangue così colorati viene fatto con obiettivo ad immersione in olio di cedro.
Lo striscio colorato consente di apprezzare oltre che la morfologia dei globuli rossi anche quella dei globuli bianchi e delle piastrine.
In uno striscio colorato con il m etodo di MayGrunwald-Giemsa, i globuli rossi appaiono come tanti piccoli dischi di colore roseo, sprovvisti di nucleo e di ogni altro incluso. Si distinguono pertanto nettamente dai globuli bianchi i quali oltre che essere in num ero molto minore, sono di dimensioni maggiori, presentano bene evidente il nucleo e hanno caratteristiche tintoriali citoplasmatiche com pletam ente differenti.
In condizioni normali i globuli rossi sono più o meno tutti dello stesso diametro (aggirantesi attorno ai 7,3 p), tutti della stessa forma (perfettam ente rotondeggiante), tutti dello stesso colore marcatam ente acidofilo e pertanto rosa intenso ( ortocromasia ) con una tenue areav e
``` più chiara dovuta al minore spessore delle zone centrali rispetto a quelle periferiche data la loro forma a disco biconcavo schiacciato al centro.
Anisocitosi, poichilocitosi, anisocromia
Per anisocitosi si intende una profonda disparità di dimensioni fra le singole emazie per cui grossi elementi o piccole emazie si alternano ad elementi di taglia normale.
Per poichilocitosi si intende una estrema variabilità morfologica degli eritrociti che assumono aspetti strani e che talvolta si presentano di dimensioni estremamente ridotte tali da poter essere considerati frammenti di una emazia.
Per anisocromia si intende una profonda disparità nella colorazione dei singoli eritrociti per cui ad alcuni elementi ben colorati si alternano elementi ipocolorati nei quali solo il margine più periferico è apprezzabile, oppure elementi ipercolorati.
In tesi generale la aniso-poichilocitosi e la anisocromia attestano un difetto nella eritropoiesi e sono particolarmente marcate nelle anemie ipocromiche da carenza di ferro.
Megalocitosi e macrocitosi
In certe anemie ipercromiche la anisocitosi è caratterizzata dalla esistenza di elementi di taglia notevolmente superiore alla norma che spiccano fortemente colorati e leggermente ovalari sulla restante popolazione eritrocitaria: sono i megalociti caratteristici della anemia perniciosa di Biermer; non devono venire confusi con altri elementi pure di grossa taglia ma rotondeggianti che si osseivano in alcuni stati di accelerata eritrocito-rigenerazione con insufficiente emoglobinogenesi e sono denominati inacrociti.
Microcitosi e sferocitosi
Altre volte la anisocitosi è caratterizzata dalla esistenza di elementi rotondeggianti di piccola taglia ma intensamente colorati e privi di quella tenue area chiara centrale che comunemente si osserva negli eritrociti normali; sono i microciti a palla o sferociti caratteristici, per quanto non esclusivi, dell’ittero emolitico costituzionale tipo Minkowski-Chauffard.
La sferocitosi si riscontra anche in altre anemie emolitiche e può essere artificialmente prodotta con sostanze ad azione emolitica.
Vi sono microcitosi vere caratterizzate da una riduzione di volume dei singoli eritrociti, ma vi sono anche pseudomicrocitosi nelle quali alla diminuzione del diametro globulare non fa riscontro una reale riduzione del volume.
Ovalocitosi, drepanocitosi e cellule a bersaglio
Nella ovalocitosi globuli rossi normali coesistono con una popolazione eritrocitaria nuova di forma ovalare. Questa alterazione morfologica è caratteristica di un disordine ematologico eredo-familiare: nei casi omozigoti gli ovalociti costituiscono il 90% dei globuli rossi circolanti.
La drepanocitosi o falcemia è caratterizzata dalla presenza in circolo di globuli rossi conformati a falce o a quarto di luna denominati drepanociti: il numero dei drepanociti presenti in vivo è sempre molto limitato anche nei casi gravi, ma questa alterazione può essere agevolmente indotta in vitro cimentando le emazie con una soluzione di sodio ditionito; la falciformazione sarebbe dovuta a una diminuita solubilità della HbS per effetto dell’agente riduttore. La drepanocitosi, frequente nei negri d’America, denunzia l’esistenza di una particolare emoglobinopatia nella quale non sempre il disordine ematologico arriva alla istituzione dei quadri clinici gravi, ma può costituire soltanto una anomalia ematologica denominata “trait” drepanocitico.
In Italia è stata identificata la microdrepanocitosi familiare nella quale si realizza l’associazione di microcitosi e falcemia.
I globuli rossi a bersaglio sono caratterizzati da una curiosa distribuzione del colore a cerchi concentrici. Si riscontrano in elevata percentuale in alcune emoglobinopatie.
Policromatofilia, basofilia e inclusi
In certe condizioni i globuli rossi possono presentare una colorazione differente dalla norma; possono essere policromatofili, quando, accanto a zone normalmente colorate in rosa, sono presenti zone di tonalità bluastra.
basofili manifestando in tal caso un colore bluastro più o meno intenso.
Se si considera che gli eritroblasti sono inizialmente basofili e quindi passano attraverso una fase policromatofila, la policromasia e la basofilia dei globuli rossi circolanti attestano la presenza di elementi non ancora perfetti nella loro struttura biochimica per una accelerata e quindi affrettata eritrorigenerazione; globuli rossi policromatofili e basofili si riscontrano infatti nelle anemie emolitiche, e nelle fasi di ripresa delle anemie in genereo di quelle post-emorragiche in particolare.
Segno di giovinezza dei globuli rossi è interpretata anche la presenza di inclusi puntiformi basofili o di inclusi anulari ritenuti residui del nucleo eritroblastico.
Eritroblastosi e megaloblastosi
Per eritroblastosi si intende la presenza in circolo:
di eritroblasti ortocromatici;
oppure di eritroblasti policromatofili e basofili, che da un osservatore poco esercitato possono venire scambiati per dei leucociti.
La eritroblastosi è particolarmente spiccata nella anemia emolitica del neonato da incompatibilità Rii e nella talassemia maior o morbo di Cooley, meno spiccata ma sempre evidente nelle talassemie minori e nelle crisi emolitiche dell’ittero emolitico costituzionale tipo MinkowskiChauffard e della anemia emolitica tipo Lederer-Brill.
Nelle eritremie acute e nelle eritremie croniche la eritroblastosi assume una evidenza particolare.
Nella eritremia acuta o malattia di Di Guglielmo, forma morbosa di prevalente interesse pediatrico, la eritroblastosi può raggiungere quote veramente imponenti; è caratteristica la forte percentuale di eritroblasti basofili con quasi assoluta mancanza di forme intermedie policromatofile e ortocromatiche.
Nelle eritremie croniche gli elementi patologici circolanti della serie rossa sono per lo più in fase ortocromatica o policromatofila e la eritroblastosi non è molto spiccata.
Le eritroblastosi che talvolta accompagnano processi di attiva proliferazione patologica midollare sono in genere molto modeste.
Nell 'anemia perniciosa di Biermer si possono osservare in circolo megaloblasti basofili, policromatofili e ortocromatici, elementi progenitori dei megalociti, dei quali sarà detto diffusamente più avanti.
Siderociti
I siderociti sono globuli rossi contenenti piccole punteggiature di colore blu di origine citoplasmatica, che attestano un difetto di introduzione del ferro nell’anello emoglobinico.
Siderociti si riscontrano nella intossicazione da piombo in numero superiore a 1 ogni 15 campi microscopici.
Anche nelle anemie emolitiche si possono osservare siderociti come espressione di una tumultuosa sintesi emoglobinica. In certe anemie emolitiche l'aspetto di emazie con punteggiature basofile assume particolare importanza.
Iperemolisi
In condizioni normali il numero degli eritrociti circolanti è un valore abbastanza costante che dipende da un equilibrio fra il numero dei globuli rossi prodotti dal midollo delle ossa e immessi in circolo e il numero dei globuli rossi che, compiuto il loro ciclo vitale di circa 120 giorni, vengono distrutti ed eliminati. La iperemolisi è una esaltata distinzione degli eritrociti per diminuita resistenza osmotica o meccanica.
Resistenza osmotica degli eritrociti
Per misurare la resistenza osmotica degli eritrociti i globuli rossi vengono cimentati con soluzioni a pressione osmotica decrescente da valori superiori alla isotonia a valori ad essa notevolmente inferiori.
In condizioni normali la resistenza globulare massima corrisponde a concentrazioni di NaCl, mentre la resistenza globulare minima corrisponde a NaCl.
Nell’ittero emolitico costituzionale la resistenza globulare minima è fortemente ridotta, la emolisi inizia già a concentrazioni di NaCl mentre la resistenza globulare massima è di poco modificata.
Nelle talassemie si verifica l’interessante fenomeno dell’aumento della resistenza globulare massima i cui valori possono giungere fino a diluizioni di NaCl: è questa una stigmate fondamentale che apparentemente contrasta con il carattere emolitico di questa forma morbosa.
Sopravvivenza degli eritrociti marcati con 51Cr
Il cromo esavalente ha la proprietà di attraversare la membrana dei globuli rossi e di legarsi stabilmente con il gruppo proteico della emoglobina: il cromo si libera da esso solo con la distruzione delle emazie.
Per valutare la sopravvivenza dei globuli rossi viene impiegato un sale di cromo radioattivo.
Il 51Cr è un isotopo radioattivo del cromo che ha una emivita di 28 giorni, emette raggi gamma ed è pertanto agevolmente svelato da un contatore a scintillazione:
globuli rossi del paziente in esame vengono prelevati, marcati in vitro, lavati con soluzione fisiologica e ritrasfusi;
successivi prelievi di giorno in giorno consentiranno di valutarne la sopravvivenza nell’organismo del malato espressa in percentuale di radioattività rispetto al 100% della radioattività al tempo zero;
la radioattività dei campioni viene misurata contemporaneamente al termine della prova così che il decadimento fisico sia stato uguale per tutti.
Questo metodo può essere applicato:
per una determinazione autoioga, onde valutare la sopravvivenza dei globuli rossi ritrasfusi nel soggetto ai quali essi appartengono;
per una determinazione omologa, onde valutare la sopravvivenza dei globuli rossi di una persona trasfusi in altro soggetto, che naturalmente deve appartenere allo stesso gruppo sanguigno.
In condizioni normali la radioattività del sangue si riduce alla metà rispetto al valore di partenza entro un termine di 28-31 giorni: l’emivita apparente degli eritrociti o T 1/2 del 51Cr è pertanto di 28-31 giorni e viene raggiunta con una progressiva discesa della curva di radioattività percentuale dalla quale può essere agevolmente precisato quando la sopravvivenza dei globuli rossi è diminuita rispetto ai valori normali.
La determinazione autoioga consente di stabilire genericamente se esiste o meno una ridotta sopravvivenza degli eritrociti.
La determinazione omologa crociata consente di valutare se la ridotta sopravvivenza è dovuta a condizioni intrinseche degli eritrociti o a un ambiente extraglobulare ostile:
se la ridotta sopravvivenza è dovuta a una condizione intrinseca ai globuli rossi questi presenteranno una vita più breve anche se trasfusi in un soggetto normale;
se la ridotta sopravvivenza è dovuta a condizioni extraglobulari sfavorevoli, allora i globuli rossi del paziente trasfusi nel soggetto normale presenteranno una normale sopravvivenza mentre i globuli rossi del soggetto normale trasfusi nel soggetto in esame sopravviveranno meno che di norma.
Ecco pertanto un metodo che consente di precisare se una anemia emolitica è dovuta a causa globulare o a causa extraglobulare. Anemie emolitiche. Le anemie emolitiche sono caratterizzate dai seguenti reperti:
diminuzione numerica dei globuli rossi:
• scarsa, se l'iperemolisi è cronica e il midollo riesce a rimpiazzare rapidamente i globuli rossi che via via si vanno distruggendo;
• notevole, se l'iperemolisi è acuta oppure se il midollo non riesce a rimpiazzare in misura sufficiente i globuli rossi distrutti;
midollo osseo in vivace attività eritropoietica, perché stimolato dalla continua, esagerata distruzione di eritrociti;
reticolocitosi (ed eventualmente eritroblastosi) espressione della vivace attività eritropoietica con immissione in circolo di cellule che non hanno ancora perfezionato la loro maturazione:
• nelle fasi avanzate il midollo potrà presentare i segni di una insufficienza proliferativa, alla quale fa seguito un aggravarsi dello stato anemico;
• non tutti gli eritroblasti giungono a maturazione, donde la iperbilirubinemia da shunt;
aumento della bilirubina libera nel plasma con ittero; l'esaltata distruzione eritrocitaria porta ad un aumento delle quote di bilirubina circolante che il fegato non può sollecitamente e completamente coniugare; a queste si aggiunge la quota di bilirubina da shunt;
sovraccarico del meccanismo di eliminazione della bilirubina che comporta:
• aumento della bilirubina coniugata nella bile (con facilità alla formazione di calcoli bilirubinici nella colecisti e nelle vie biliari);
• pleiocromia fecale per la aumentata produzione di stercobilinogeno;
• urobilinuria per sovraccarico del circolo enteroepatico della urobilina;
ipersideremia per esaltazione della distruzione eritrocitaria, che comporta la necessità di smaltire cospicue quote di ferro;
emoglobinemia ed emoglobinuria allorché l'iperemolisi si realizza in misura rapida e massiva.
Anemie emolitiche da causa globulare
Devono essere considerate:
forme acquisite nelle quali l'iperemolisi è condizionata da parassiti endoglobulari (Plasmodium vivax, malariae o falciparum; Bartonella bacilliformis); in portatori di protesi valvolari aortiche o mitraliche, attribuita a schiacciamento meccanico degli eritrociti da parte dei componenti la protesi;
forme congenite quali:
• la sferocitosi e la ellissocitosi che decorrono con vistose alterazioni morfologiche degli eritrociti correlate ad errori metabolici non perfettamente conosciuti, tali però da condizionare modificazioni della osmolarità eritrocitaria e loro maggiore fragilità osmotica;
• le emoglobinopatie dovute a difetti di sintesi della emoglobina che parimenti inducono modificazioni morfologiche degli eritrociti: ricordiamo le talassemie alfa e beta, la drepanocitosi, la anemia a cellule bersaglio.
Emoglobina fetale (HbF) è differente dalla emoglobina dell'adulto (HbA) in quanto la globina dell'HbA è costituita da quattro catene polipeptidiche, due di tipo alfa e due di tipo beta (la HbA è pertanto alfa2 beta2) mentre la emoglobina fetale (HbF) è costituita da quattro catene polipeptidiche, due di tipo alfa e due di tipo gamma (la HbF è pertanto alfa2 gamma2).
Noi sappiamo che esistono emoglobine anormalmente conformate nella loro globina (la HbH ad esempio è di tipo beta4, la Hb Bart's è di tipo gamma4) ma molte altre, pur essendo di tipo alfa2 beta2, presentano cambiamenti mutazionali nelle catene alfa (come la HbB, la HbD, la Hbl e la HbP) oppure su entrambe le catene alfa e beta (come la HbS, la HbC, la HbE, la HbJ, la HbL e la HbM).
Lo studio semeiologico di queste emoglobine può essere condotto con mezzi abbastanza semplici quale la elettroforesi su acetato di cellulosa:
emolizzare i globuli rossi con toluolo;
eseguire la elettroforesi sull’emolizzato su acetato di cellulosa facendo parallelamente migrare sangue prelevato dal funicolo ombelicale di un neonato e trattato nella stessa maniera, per ottenere la banda della HbF che serve come punto di riferimento.
In condizioni normali la emoglobina migra in una banda principale più veloce (HbA) e in una piccolissima banda (HbA2) pari al 2-3% della emoglobina normale dell’adulto.
La velocità di migrazione delle emoglobine di maggiore importanza pratica è la seguente:
HbA > HbF > HbS > HbC
Nella talassemia maior o malattia di Cooley (forma omozigote della malattia) la emoglobina è costituita per l’80% da emoglobina fetale (HbF).
Nella talassemia minor (forma eterozigote della malattia) la HbF raggiunge il 30% della emoglobina totale mentre si segnala un lieve aumento della HbA2 che può essere isolatamente aumentata nel trait mediterraneo (cioè nella forma clinicamente asintomatica della malattia).
Nella drepanocitosi o anemia a cellule falciformi la emoglobina è costituita per il 75% da HbS.
Sono state individuate molte altre sindromi anemiche ad impronta leggermente emolitica collegate a una emoglobina patologica: ricordiamo fra queste la malattia da HbC caratteristica per la presenza in circolo di un elevato numero di globuli rossi a bersaglio.
Sono conosciuti inoltre quadri misti dovuti alla presenza di HbF e FlbC (anemia mediterranea con cellule bersaglio), di HbF e HbS (anemia microdrepanocitica di Siluestroni e Bianco'), di HbS e HbC (anemia drepanocitica di Kaplan).
Ricordiamo le anemie emolitiche acute da sostanze medicamentose (primaquina, pamaquina, sulfamidici, microfurantoina) e il favismo, che parimenti realizza una grave anemia emolitica acuta molto comune fra i sardi. È dovuto a un deficit eritrocitario congenito di glucosio6fosfato-deidrogenasi il quale condiziona una diminuzione del glutatione ridotto.
L’individuazione di queste forme si fonda sulla dimostrazione di un deficit globulare in glucosio6-fosfato-deidrogenasi e in glutatione ridotto.
Un metodo rapido e semplice consiste nella ricerca dei corpi di Heinz; sono espressione di precipitazione di emoglobina compaiono nei globuli rossi durante le crisi emolitiche ma possono essere dimostrati anche dopo incubazione dei globuli rossi con acetilfenilidrazina (un agente riducente) oppure dopo incubazione con primaquina: nel 40% dei globuli rossi compaiono almeno 5 corpi di Heinz (masserelle scure aderenti alla membrana cellulare, ben colorabili con brillant-cresylblau, che scompaiono dopo colorazione con Giemsa).
(*) Oltre ai deficit di glucosio-6-fosfato-deidrogenasi sono state segnalate altre varietà di anemia emolitica da difetto enzimatico degli eritrociti: forme da deficit della piruvatochinasi, della difosfogliceromutasi, della triosofosfatoisomerasi, della 6-fosfo-gluconico-deidrogenasi.
Anemie emolitiche da causa extraglobulare
Di fronte ad una anemia emolitica da causa extraglobulare dovremo considerare:
un avvelenamento con sostanze emolizzanti nel quale il quadro clinico acuto è dominato dalla emoglobinuria e dallo shock;
una anemia emolitica acquisita da isoanticoipi o da autoanticorpi.
La grave iperemolisi che si realizza nel corso di una trasfusione con sangue incongruo (entro il perimetro del sistema ABO oppure Rh) è dovuta alla aggressione dei globuli rossi trasfusi da parte delle agglutinine contenute nel plasma del ricevente; ad un meccanismo isoanticorpale è dovuta anche la malattia emolitica del neonato da incompatibilità Rh materno-fetale.
Le anemie emolitiche acquisite tipo Hayem-Widal sono invece dovute ad autoanticorpi che l’organismo, sollecitato da una noxa patogena, riesce a produrre contro i propri globuli rossi. Si possono osservare in molte condizioni patologiche fra le quali ricordiamo alcune emolinfopatie maligne e il lupus eritematoso disseminato.
Globuli bianchi. I globuli bianchi o leucociti sono cellule rotondeggianti, nucleate, del diametro variabile dai 5 ai 20 p, circolanti nel sangue: il loro numero si aggira in condizioni normali fra i 5000 e gli 8000 elementi per mm3.
In base alle caratteristiche del nucleo i leucociti si possono classificare in:
polinucleati che presentano un nucleo formato da due o più masserelle ben differenziate ma riunite fra loro da sottili filamenti di cromatina;
mononucleati che sono dotati di un nucleo unico, rotondeggiante o reniforme.
I leucociti polinucleati provvisti di granuli citoplasmatici sono per questo detti granulociti e comprendono i neutrofili, gli eosinofili e i basofili, secondo le caratteristiche tintoriali delle granulazioni; si sviluppano nel midollo rosso delle ossa dalle cellule della serie granuloblastica. Una delle loro caratteristiche fondamentali è la fagocitosi, cioè la capacità di inglobare attivamente piccole particelle fra le quali i microbi patogeni.
I leucociti mononucleati sprovvisti di granulazioni, si dividono in linfociti e monociti in base alla grandezza, al rapporto di dimensioni fra nucleo e citoplasma e alla struttura cromatinica nucleare; essi si sviluppano prevalentemente negli organi linfatici (linfoghiandole, follicoli splenici e altri).
Numero dei leucociti
Il conteggio dei leucociti viene fatto con una tecnica simile alla conta degli eritrociti impiegando gli analizzatori sequenziali multipli (autoanalyzers) che forniscono anche la suddivisione dei globuli bianchi nei loro differenti stipiti cellulari (formula leucocitaria).
Il numero dei leucociti in condizioni normali varia entro limiti piuttosto ampi (da 5000 a 8000 per mm 3 di sangue).
La leucopenia è una diminuzione del numero dei leucociti; la leucocitosi è un aumento del numero dei leucociti.
Nelle agranulocitosi, che vengono così definite perché la diminuzione, fino a quasi totale scomparsa, interessa soltanto i granulociti, è possibile giungere a cifre estreme di 300-400 leucociti per mm3.
Nelle leucocitosi gli aumenti numerici possono essere dovuti a globuli bianchi i quali circolano normalmente nel sangue (leucocitosi in senso stretto) oppure a elementi immaturi o patologici massivamente penetrati in circolo (leucemia); una valutazione su strisci di sangue colorati potrà decidere per l’una o per l’altra forma.
Le leucocitosi restano il più delle volte attorno a cifre di 15.000-30.000 elementi per mm3, mentre le leucemie possono determinare aumenti numerici veramente colossali: fino a 1.000.000 di cellule circolanti per mm 3 di sangue.
Allorché il conteggio dei leucociti denunzia aumenti superiori ai 40.000-50.000 elementi per mm3, la diagnosi di leucemia è molto probabile; quando il numero delle cellule bianche circolanti supera i 100.000 elementi per mm 3 la diagnosi di leucemia è praticamente certa.
Formula leucocitaria
La formula leucocitaria si propone di stabilire l’esatta percentuale dei vari elementi cellulari. La formula leucocitaria viene precisata con l’esame microscopico (a immersione) dello striscio di sangue colorato col metodo di May-Grunwald-Giemsa.
La formula leucocitaria normale offre a considerare i seguenti elementi:
granulociti nelle loro varietà neutrofila, eosinofila e basofila;
linfociti;
monociti.
I granulociti sono elementi del diametro di 9-12 p che presentano un nucleo formato di due o più segmenti apparentemente separati l’uno dall’altro ma in realtà uniti da sottili filamenti di cromatina; il nucleo ha una struttura cromatinica grossolana.
Il citoplasma dei granulociti è chiaro, poco colorato dalla eosina e presenta granulazioni di differente grandezza e colore più o meno evidenti e numerose.
La distinzione fra granulociti neutrofili, eosinofili e basofili viene fatta in base alle caratteristiche citoplasmatiche:
nei granulociti neutrofili le granulazioni sono numerosissime ma molto piccole e scarsamente evidenti, il loro colore è se mai tendente al rosa-violetto;
nei granulociti eosinofili le granulazioni sono molto meno numerose ma più voluminose, rotondeggianti, bene distinte le une dalle altre e intensamente colorate dalla eosina in rosa-chiaro brillante;
nei granulociti basofili o mastcellule le granulazioni sono parimenti grossolane e rotondeggianti e si colorano in violetto scuro per la loro affinità verso i colori basici.
I linfociti sono elementi rotondeggianti di diametro variabile fra 5 e 9 p, cioè di dimensioni simili a quelle degli eritrociti. Il nucleo è molto voluminoso rispetto al citoplasma e presenta una struttura cromatinica a grosse zolle. Il citoplasma, scarso, è per lo più intensamente basofilo (blu scuro) e lascia intravedere rare, piccole granulazioni azzurrofile.
I linfociti si distinguono in due classi di differente significato:
linfociti B che costituiscono il 15% dei linfociti circolanti e vivono 8-15 giorni; se stimolati con un antigene si trasformano in plasmacellule e acquisiscono la capacità di produrre anticorpi; ad essi è legata la immunità umorale.
Possono essere identificati:
• perché fissano alla loro superficie gli anticorpi fluorescenti anti-IgG;
• perché i globuli rossi rivestiti con anticorpi e complemento formano attorno ad essi delle rosette.
Derivano da strutture linfatiche primarie, quali le tonsille e le placche di Peyer, e dalle aree borsa-dipendenti degli organi linfatici secondari (ad esempio i centri chiari germinativi dei linfonodi);
linfociti T che costituiscono l’80% dei linfociti circolanti sono piccoli e vivono per anni; se stimolati con antigeni non producono anticorpi ma sostanze mediatrici dei processi della immunità ritardata o cellulare.
Derivano dal timo e dalle aree timo-dipendenti degli organi linfatici secondari (ad esempio i manicotti linfocitari dei follicoli splenici).
Si possono riconoscere perché i globuli rossi di montone come tali formano attorno a essi delle rosette.
I monociti sono grosse cellule rotondeggianti del diametro di 10-20 p dotate di un grosso nucleo ovalare, reniforme o a ferro di cavallo che ha la caratteristica di presentare una struttura cromatinica delicata a larghe maglie sottili. Il citoplasma è abbondante, tenuemente basofilo (cioè celeste chiaro) e contiene a volte piccole granulazioni azzurrofile.
Nella formula leucocitaria normale gli elementi di cui sopra sono rappresentati nella seguente percentuale:
Granulociti neutrofili 60-70%
Granulociti eosinofili 1-3%
Granulociti basofili 0,5-1%
Linfociti 21-30%
Monociti 3-6%
Neutrofilia
È un aumento percentuale dei granulociti neutrofili che può raggiungere quote del 90% e oltre.
La leucocitosi neutrofila è condizione di frequentissimo riscontro in molte malattie acute infettive generalizzate o circoscritte, soprattutto quando di queste siano responsabili i cocchi piogeni (stafilococchi, pneumococchi, meningococchi): polmonite pneumococcica, meningite cerebrospinale epidemica, endocarditi, e quasi mai fa difetto nelle suppurazioni acute o croniche.
La leucocitosi neutrofila non è però necessariamente un indice di infezione suppurativa; leucocitosi neutrofile si osservano nella febbre reumatica e in processi flogistici cronici circoscritti in posizione focale.
La leucocitosi neutrofila si osserva qualche ora dopo una emorragia, ad esempio nei traumatizzati cranici nei quali si sospetti un ematoma epidurale.
Nelle crisi emolitiche si ha quasi sempre una leucocitosi neutrofila che è parimenti frequente nelle occlusioni vasali con necrosi tessutale, ad esempio nell’infarto del miocardio, e in alcune neoplasie maligne del tubo digerente.
Alcune intossicazioni possono indurre una certa leucocitosi neutrofila: la uremia, la acidosi diabetica, la eclampsia, l'avvelenamento da piombo e da mercurio.
Eosinofilia
Denunzia generalmente uno stato allergico (asma bronchiale, orticaria, oculorinite, anafilassi medicamentosa) oppure una infestazione da vermi (teniasi, ascaridiasi, anchilostomiasi, niellinosi, botriocefalosi, echinococcosi). Molte eosinofilie tropicali, i cui valori possono giungere al 50-60%, sono dovute a parassitosi di varia natura che sono molto frequenti nei Paesi caldi.
Una eosinofilia si osserva nelle malattie della pelle e in alcune malattie infettive (scarlattina, febbre reumatica), nell'infiltrato fugace di Loeffler, oltre che nel linfoma di Hodgkin.
Linfocitosi
È un aumento percentuale dei linfociti nella formula leucocitaria.
Le linfocitosi vengono distinte in assolute e relative:
nelle linfocitosi assolute sono aumentati la percentuale dei linfociti nella formula leucocitaria e il numero globale dei linfociti per mm 3 di sangue, che normalmente non supera i 1500-3700 elementi. Linfocitosi assoluta si ha fisiologicamente nei bambini durante i primi 4-5 anni di vita per la esuberanza del tessuto linfatico; non è infrequente che i bambini reagiscano anche alle comuni infezioni con una linfocitosi; linfocitosi assoluta si ha anche nel corso della febbre ghiandolare di Pfeiffer e di alcuni processi tubercolari cronici ad evoluzione benigna oltre che nella convalescenza di malattie infettive acute;
nelle linfocitosi relative è aumentato solo il valore percentuale dei linfociti nella formula leucocitaria. Linfocitosi relativa si osserva nelle malattie neutropenizzanti: nell’ileotifo e nei paratifi, nella brucellosi, nel vaiolo, nella malaria.
Monocitosi
È un aumento percentuale dei monociti nella formula leucocitaria.
Monocitosi si può riscontrare nel corso di alcune malattie infettive, nella febbre ghiandolare di Pfeiffer (con valori fino al 20% e oltre), nella malaria, nella leishmaniosi viscerale, nella endocardite lenta, nel vaiolo.
Neutropenia
Può essere la conseguenza:
di una insufficiente produzione di granulociti neutrofili a livello del midollo osseo per atrofia mieloide acuta (da gravi tossinfezioni generalizzate), per atrofia mieloide cronica (da benzolo, da raggi X, da farmaci antimitotici), per atrofia mieloide secondaria a osteo-mielosclerosi o a invasione metastatica carcinomatosa o più sovente leucemica. I granulociti nella forma leucocitaria potranno ridursi a valori dell’1-2%. La stemomielobiopsia denunzierà il danno del tessuto granuloblastico;
di una alterata distribuzione dei granulociti i quali aderiscono e si agglutinano elettivamente in certi distretti capillari viscerali. Queste leucopenie distributive possono essere osservate nello shock anafilattico. Nelle splenomegalie con leucopenia (morbo di Banti, artrite reumatoide varietà Felty) piuttosto che un blocco splenogeno si ipotizza un’alterata distribuzione dei leucociti (aumento della quota leucocitaria marginata);
di una esaltata distmzione dei granulociti: è il caso di alcune forme di ipersensibilità medicamentosa che considereremo più dettagliatamente nel paragrafo della Immunoematologia a pag. 208.
Eosinopenia
Si osserva nell’ileotifo, nell’infarto del miocardio e in certe malattie del corticosunene.
LinfopeniaÈ stata riscontrata in linfomi maligni per il pervertimento nella linfocitogenesi ed è responsabile dei deficit immunologici di questi malati.
I linfociti B sono deputati alla produzione di anticorpi solubili e hanno un molo essenziale nelle difese immunologiche per la loro capacità di secernere immunoglobuline.
I linfociti T hanno parimenti un molo importante nelle risposte immunitarie perché in grado di riconoscere antigeni dotati di un alto grado di specificità, ma sono interessati anche nella regolazione delle risposte immuni di altre cellule immunocompetenti.
Abbiamo visto che è possibile distinguere con facilità i linfociti B dai linfociti T circolanti.
La formazione di rosette-E, cioè la capacità di indurre la formazione di rosette quando cimentati con globuli rossi di montone, è una caratteristica comune a tutti i linfociti-T.
In realtà la struttura antigene della membrana del T-linfocita è molto più complessa e, grazie all’impiego degli anticorpi monoclonali, è stato possibile suddividere i linfociti T in differenti sottopopolazioni.
Le due sottopopolazioni più importanti sono la T4 che comprende normalmente il 60-70% dei linfociti T maturi presenti in circolo e la T 8 che ne comprende circa il 30-40%:
i linfociti T4 sono in grado di proliferare direttamente in risposta ad antigeni solubili o a cellule non-T autologhe, e sono definiti inducer-helper in quanto capaci di stimolare la risposta immunitaria dei linfociti T, B e la loro interreazione con i macrofagi;
i linfociti T8 invece sono denominati suppressor in quanto tendono a moderare dette funzioni.
Sia i linfociti T4 che quelli T 8 presentano una forte risposta alle determinanti alloantigeniche del sistema maggiore della istocompatibilità (HLA) e hanno un molo determinante nel rigetto dei trapianti eterologhi, anche se la funzione citotossica principale spetta alle cellule T 8.
La valutazione quantitativa del rapporto fra linfociti T4 e linfociti T8 è importante nella diagnostica delle sindromi di immunodeficienza e nella comprensione di particolari modalità di risposta dell’organismo alle malattie infettive.
Alterazioni morfologiche dei leucociti
Una anisocitosi granulocitaria si riscontra nell’anemia perniciosa, nelle malattie infettive e dopo prolungati trattamenti radianti.
Le granulazioni tossiche sono granuli di colore blunerastro che si trovano con particolare frequenza nel citoplasma dei granulociti in gravi infezioni generalizzate e tossicosi.
Lo schema di Arneth è un importante parametro per valutare il grado dell'attività granulocitopoietica.
Vengono contati 100 granulociti che sono suddivisi in cinque categorie: la prima comprende i granulociti a nucleo non segmentato, la seconda, la terza, la quarta e la quinta comprendono rispettivamente i granulociti il cui nucleo è formato da due, tre, quattro o cinque segmenti.
Una eccedenza dei granulociti poco segmentati viene definita deviazione a sinistra dello schema di Arneth e depone per una attiva produzione midollare di granulociti.
Una eccedenza di granulociti molto segmentati viene definita deviazione a destra dello schema di Arneth e depone per una scarsa produzione midollare di granulociti; la ipersegmentazione è infatti nel granulocita un segno di vecchiaia.
Leucemie. La presenza in circolo di elementi immaturi della serie granuloblastica, della serie linfoblastica o della serie monoblastica accanto ai rispettivi discendenti, configura il quadro ematologico della leucemia o della reazione leucemoide.
Le leucemie acute si dividono in linfoblastiche (LLA) e mielogene (LMA), che possono essere ulteriormente suddivise sulla base delle caratteristiche morfologiche e citochimiche, in accordo alla classificazione francese-americana-britannica (FAB) o immunofenotipica.
Le leucemie croniche vengono descritte come linfocitiche (LLC) o mielocitiche (LMC).
Le sindromi mielodisplastiche rappresentano un’insufficienza midollare progressiva ma con un’insufficiente proporzione di cellule Mastiche, non sufficienti per definire la diagnosi di LMA; il 40-60% dei casi evolve nella LMA.
Le caratteristiche generali delle cellule immature possono essere così sintetizzate:
la taglia degli elementi immaturi è in genere leggermente superiore alla taglia di un granulocita, a eccezione dei prolinfociti che possono avere dimensioni sensibilmente inferiori all’elemento maturo;
si tratta sempre di cellule mononucleate il cui nucleo presenta un reticolo cromatinico tanto più fine (cioè a maglie sottili) quanto più immaturo è l’elemento in esame.
Quando la immaturità è particolarmente spinta, nel nucleo è apprezzabile il nucleolo;
— i caratteri del citoplasma consentono di differenziare la serie evolutiva: le cellule della serie granuloblastica presentano le granulazioni definitive neutrofile, eosinofile o basofile, ma se molto immature il loro citoplasma può essere parzialmente o totalmente basofilo pur contenendo evidenti granulazioni azzurrofile.
Gli elementi immaturi della serie linfatica e monocitica non presentano granulazioni citoplasmatiche e conservano un citoplasma basofilo in tutte le fasi evolutive.
In certi casi le cellule patologiche circolanti non possono essere classificate in una piuttosto che in un’altra generazione leucocitaria: si tratta di cellule rotondeggianti, della grandezza di un granulocita o poco più, con citoplasma basofilo, nucleo a struttura finissima dotato di uno o più nucleoli, le quali possono contenere nel citoplasma delle inclusioni bastoncelliformi colorabili in rosso con l’Azur II ; la definizione di cellule indifferenziate lascia impregiudicati la loro origine e il loro significato.
La distinzione fra cellule immature della serie granuloblastica e cellule immature della serie linfoblastica può non essere facile in presenza di elementi scarsamente evoluti.
In tal caso è stato consigliato l’impiego della reazione della perossidasi.
Le perossidasi appaiono intensamente colorate in tinta variabile dal giallo-marrone al blu-nerastro a livello delle cellule che le contengono, cioè solo negli elementi granulocitari, granuloblastici ed emocitoblastici in evoluzione granuloblastica.
La presenza di elementi immaturi della serie granuloblastica configura il quadro della mielosi leucemica.
la prevalenza di cellule molto immature (mieloblasti, promielociti e mielociti) depone per la acuzie del processo leucemico;
la prevalenza di elementi maggiormente differenziati (mielociti, metamielociti) depone per una evoluzione cronica.
La presenza di elementi immaturi della serie linfoblastica configura il quadro della linfoadenosi leucemica.
Spesso coesistono in circolo le ombre di Gumprecht, elementi fogliacei a contorno irregolare sprovvisti di citoplasma: sono interpretati come residui nucleari di elementi cellulari fragilissimi.
La presenza di elementi di tipo indifferenziato configura il quadro della leucemia emocitoblastica, un processo ad evoluzione acuta o acutissima.
Il quadro ematologico delle leucemie è tanto più eloquente quanto maggiore è il numero degli elementi immaturi circolanti, ma non tutte le leucemie decorrono con intensa cellulemia: si possono osservare leucemie subleucemiche e leucemie leucopeniche.
In questi casi può essere istruttivo un esame microscopico di strisci di sangue dopo arricchimento:
10 mi di sangue raccolti in una provetta contenente qualche goccia di eparina;
si centrifuga la provetta a 1500-2000 giri al minuto per mezz'ora;
si aspira il plasma e si preleva con un'ansa una parte del piccolo strato biancastro sovrastante gli eritrociti che è composto di leucociti;
si striscia su di un vetrino e lo si colora con il metodo di May-Grunwald-Giemsa.
I leucociti appariranno molto numerosi, tanto da consentire la identificazione di elementi patologici anche se presenti in numero esiguo.
Una certa difficoltà può essere offerta dalle cosiddette leucemie mieloidi a polinucleati caratterizzate da un aumento numerico delle forme mature con scarsissimi elementi immaturi in circolo.
Reazioni leucemoidi. L’accertamento di cellule immature della serie granuloblastica, linfoblastica o monoblastica nel sangue circolante non è sempre sinonimo di leucemia.
Vi è la possibilità che tali elementi entrino transitoriamente in circolo per cause morbose di varia natura: si parla in tal caso di reazione leucemoide.
Due criteri pratici per distinguere le reazioni leucemoidi dalle leucemie sono:
la presenza di eritroblasti in circolo;
un normale numero di piastrine; al contrario la proliferazione leucemica soffoca precocemente la matrice midollare megacariocitica e determina piastrinopenia.
Nella reazione leucemoide mieloblastica si trovano generalmente in circolo pochi elementi immaturi; non mancano però casi nei quali il numero dei leucociti circolanti si aggira fra i 50.000 e i 100.000 per mm3 con notevole percentuale di forme immature.
Un importante criterio differenziale rispetto alle leucemie è il normale contenuto in fosfatasi alcalina dei granulociti e dei granuloblasti presenti in circolo.
Molte condizioni che provocano una anormale stimolazione midollare sono capaci di determinare una reazione leucemoide mieloblastica soprattutto nei bambini:
alcune malattie infettive;
le malattie emolitiche, ma in queste la reazione leucemoide non è mai disgiunta da una concomitante eritroblastosi;
le osteosclerosi;
la irritazione midollare prodotta da metastasi carcinomatose;
le fasi di remissione della anemia perniciosa e della agranulocitosi.
Le reazioni leucemoidi linfatiche sono frequenti in bambini nel corso di alcune malattie infettive: le quote leucocitarie possono raggiungere i 75.000 elementi per mm3 di sangue con 90% di linfociti.
Nell’adulto una reazione leucemoide linfatica si ha solo nella mononucleosi infettiva : il numero degli elementi circolanti può raggiungere i 30-40.000 per mm3 con un 50-90% di forme mononucleate il cui aspetto è intermedio fra quello dei linfociti e quello dei monociti
Altre varietà di leucemie di più rara osservazione sono:
la leucemia eosinofila: caratterizzata da granulociti eosinofili in circolo con aumenti numerici fino a 200.000 elementi per mm3 di sangue ma con quasi completa assenza di forme immature; ha evoluzione cronica;
la leucemia basofila: caratterizzata da aumento dei granulociti basofili circolanti con presenza in circolo di forme immature mast-leucocitiche;
la leucemia monocitica: che molti tendono oggi a negare come forma a sé per includerla nel gruppo delle leucemie acute a cellule indifferenziate;
la leucemia plasmacellulare: caratterizzata dalla presenza di un forte numero di plasmacellule nel sangue, considerata come una varietà di mieloma multiplo decorrente con spiccata cellulemia;
le tricoleucemie: frequenti nei linfomi non-Hodgkin di tipo istiocitico, caratterizzati dalla proliferazione midollare di cellule reticolari particolari, le cosiddette cellule capellute che possono essere ben dimostrate con la microscopia elettronica. Le piastrine o trombociti sono piccolissimi corpiccioli, del diametro di 2 µm, che circolano nel sangue in misura di 200-300.000 per mm3.

Le piastrine appaiono come masserelle rotondeggianti il cui corpo lascia intravedere già a fresco una parte periferica chiara detta ialomero e una parte centrale granulosa detta cromomero e hanno come caratteristica principale la tendenza a riunirsi in accumuli di dimensioni variabili e aderire alle superfici con cui vengono in contatto.

Le piastrine originano dal citoplasma dei megacariociti del midollo osseo e vengono distrutte nella milza.

La sopravvivenza dei trombociti marcati con radiocromo è pari a 5-10 giorni; in alcune porpore trombocitopeniche la vita delle piastrine valutata con questo metodo è di poche ore.

Le piastrine giocano un ruolo di primaria importanza nel meccanismo della emostasi e della coagulazione del sangue:

come costituenti del trombo piastrinico, che si forma a livello dei piccoli vasi sanguinanti;

come vettori di una sostanza attivamente capillarocostrittrice (5-idrossi-triptamina);

come vettori di una importante componente della tromboplastina, che dà il via al meccanismo emocoagulativo;

come vettori del retractozima, che presiede alla retrazione del coagulo.

Il conteggio delle piastrine viene effettuato per mezzo di analizzatori automatici.

La piastrinopenia (trombocitopenia) è una diminuzione numerica delle piastrine che può raggiungere in alcune condizioni (morbo di Werlhof) valori di 20-30.000 per mm3.

Riduzioni numeriche dei trombociti al di sotto di 30-40.000 elementi per mm3 si associano costantemente a manifestazioni emorragiche di tipo purpurico e a sanguinamento delle mucose.

Di fronte ad una trombocitopenia il medico deve porsi una delle seguenti alternative:

si tratta di una trombocitopenia da diminuzione dei megacariociti per aplasia midollare, invasione leucemica del midollo, azione di tossici esogeni (benzolo) o endogeni (tossine batteriche, a esempio nell’ileotifo), azioni fisiche (raggi X, radiazioni nucleari);

si tratta di una trombocitopenia dovuta a eccessiva piastrinolisi periferica per la presenza di autoanticorpi antipiastrine;

si tratta di una trombocitopenia dovuta a sequestro di piastrine nella milza o alla periferia (shock anafilattico, malattia di Moschowitz).

In queste due ultime condizioni i megacariociti del midollo osseo sono in numero e di aspetto normale.

La piastrinosi è un esagerato numero di trombociti nel sangue; si riscontra dopo profuse emorragie, dopo interventi chirurgici e altri traumatismi, in alcuni stati settici, nella policitemia vera e soprattutto dopo la splenectomia; predispone alle trombosi venose ed è talvolta responsabile di priapismo doloroso.

La trombocitemia emorragica è l’equivalente piastrinico della mielosi leucemica: il numero delle piastrine può raggiungere i 2 milioni di elementi per mm3 mentre nel midollo osseo si osserva una iperplasia megacariocitica.

Si tratta di piastrine scarsamente funzionanti donde la spiccata tendenza al sanguinamento.

La malattia decorre con emorragie e trombosi venose.

Le piastrine appaiono nello striscio di sangue periferico come piccoli corpiccioli raggruppati in accumuli di due, tre o più elementi e solo eccezionalmente isolate: potrà essere bene studiata la colorazione del cromomero il quale presenta piccoli granuli rossovioletti che contrastano con le zone circostanti chiare dello ialomero.

Nelle diatesi emorragiche, nella leucemia mieloide e in alcune malattie infettive generalizzate, accanto alle piastrine normali, appaiono delle piastrine giganti della grandezza di 5-7 µm, scarsamente funzionanti e più agevolmente frammentabili (macropiastrinosi).

La biopsia del midollo osseo è un prezioso ausilio nello studio delle malattie del sangue. L’arresto maturativo della serie eritroblastica è una evenienza frequente nelle condizioni che determinano carenza di uno dei numerosi fattori devoluti al perfezionamento della sintesi emoglobinica.

La carenza di ferro, caso della anemia ipocromica essenziale e delle anemie da cronica emorragia, induce una vivace proliferazione eritroblastica che si arresta nel maggior numero degli elementi alla fase basofila, donde lo spostamento verso sinistra della curva di maturazione eritroblastica; gli eritroblasti basofili sono in genere di piccola taglia (microeritroblasti).

La carenza di principio antiperniciosico (anemia perniciosa di Biermer) condiziona parimenti uno spiccato arresto maturativo a carico della serie rossa con prevalenza degli elementi basofili: si tratta però di megaloblasti, grosse cellule con nucleo a struttura cromatinica fine, nucleolato, con citoplasma intensamente basofilo e abbondante, raccolte in nidi. Di queste solo una piccola quota matura attraverso fasi policromatofile e ortocromatiche. Da essi prende origine quella popolazione cellulare periferica di megalociti. La vitamina B12 può far rapidamente scomparire questi grossi elementi determinando la trasformazione eritroblastica.

L’arresto maturativo della serie granuloblastica caratterizza alcuni quadri di agranulocitosi con midollo detto “plastico” cioè ricco in emocitoblasti e in mieloblasti sì da porre gravi sospetti nei riguardi di una iniziale forma leucemica.

Una matrice eritroblastica esuberante si osserva dopo una acuta emorragia e nelle anemie emolitiche; il midollo osseo è straordinariamente abbondante. Accanto a nidi di proeritroblasti molti dei quali conservano ancora carattere istioide, e di eritroblasti basofili sono numerosi gli eritroblasti policromatofili e ortocromatici che spesso non attendono una perfetta maturazione ma entrano in circolo come tali (eritroblastosi). Una matrice granuloblastica esuberante si osserva nelle leucocitosi. I granuloblasti sono numerosi in tutte le fasi maturative ma soprattutto in quelle più avanzate, per cui la curva di maturazione granuloblastica risulta spostata sensibilmente a destra. Un simile quadro midollare può simulare una leucemia mieloide cronica.

Un’iperplasia degli elementi reticolari e delle plasmacellule è di frequente riscontro in molte malattie infettive e in condizioni morbose che si accompagnano a ipergammaglobulinemia. Reperti del genere sono molto comuni nella leishmaniosi viscerale, nella febbre reumatica, nella malattia da siero eterologo e nella cirrosi epatica.

Le leucemie emocitoblastiche sono caratterizzate da un monomorfismo cellulare emocitoblastico che assume particolare significato nelle fasi iniziali, quando gli elementi immaturi in circolo sono pochi. La proliferazione neoplastica midollare cancella completamente le normali serie emopoietiche, donde il quadro clinico di panmieloftisi.

Le mielosi eritremiche sono caratterizzate da una spiccata iper-anaplasia della serie eritroblastica.

Le mielosi leucemiche sono caratterizzate dalla proliferazione mieloblastica midollare che assume aspetti particolarmente vistosi nelle forme acute.

Le linfoadenosi leucemiche e i linfomi leucemici sono caratterizzati dalla metaplasia linfatica del midollo.

Il mieloma multiplo (plasmocitoma o malattia di Kahler-Bozzolo) è caratterizzato da una estesa presenza di plasmacellule nel midollo. Quando la biopsia interessa direttamente il tessuto mielomatoso si vedranno grossi agglomerati di cellule di tipo plasmocitario, intensamente basofile, dotate di arcoplasma, di vacuoli o di guttule (cellule di Moti), con nucleo a struttura cromatinica fine, nucleolato.

Accanto alle cellule mielomatose isolate o raggruppate sono evidenti dei sincizi cellulari e delle mitosi. Il tessuto mielomatoso sostituisce la normale popolazione cellulare del midollo con modalità neoplastiche anche agli effetti del tessuto osseo circostante che subisce un processo di osteolisi.

Le cellule fondamentali del sistema immunitario sono i linfociti. Esistono due classi di linfociti: linfociti T, che sono coinvolti nella risposta immunitaria cellulare o cellulo-mediata, hanno una ipersensibilità ritardata e si occupano della produzione di linfochine; stimolano o sopprimono la produzione e la liberazione di altre cellule T; linfociti B che sono coinvolti nella risposta immunitaria umorale, hanno il compito di sintetizzare immunoglobuline o anticorpi solitamente sotto il controllo di cellule T regolatrici e si differenziano in plasmacellule.

La differenza fondamentale tra il recettore cellulare T e le immunoglobuline è che queste possono legare antigeni nativi (autoanticorpi) che vengono poi internalizzati, processati e presentati alle cellule T mentre i recettori T possono legare peptidi provenienti dalla processazione dell’antigene e che vengono presentati dal complesso di istocompatibilità di tipo I (MHCI).

Nella vita embrionale i linfociti non si trovano nel tessuto linfatico, ma bensì nel midollo osseo e nel timo (organi linfopoietici) dove si trovano le cellule staminali (cellule staminali emopoietiche) da cui originano: queste cellule sono pluripotenti cioè precursori non ancora orientati verso la differenziazione in linfociti T e B. La specifica competenza immunitaria dei due tipi di linfociti si manifesta solo dopo aver lasciato il midollo osseo e raggiunto un organo linfatico nel quale viene definita in modo irreversibile la loro evoluzione nell’una o nell’altra classe linfocitaria. Ideali organi linfopoietici la proliferazione cellulare è antigene-indipendente, mentre nei tessuti linfocitari periferici la proliferazione è antigene-dipendente. I linfociti B diventano quindi immunocompetenti e in grado di produrre anticorpi specifici solo dopo essere stati opportunamente stimolati da determinati antigeni. Le informazioni genetiche per certe specificità anticorpali sono ereditate come geni germ-line.

Le cellule staminali danno origine a eritrociti, granulociti, monociti, megacariociti e linee cellulari linfocitarie. Quando un antigene entra nell’organismo ospite raggiunge i tessuti linfoidi e lì entra in contatto con i linfociti B. I linfociti B che portano sulla loro superficie il recettore specifico per l’epitopo dell’antigene vengono attivati e iniziano a proliferare per generare rapidamente una numerosa progenie di linfociti identici, capaci di evolvere in plasmacellule produttrici dell’anticorpo specifico per l’antigene che ha attivato il clone. Le plasmacellule sono morfologicamente simili ai linfociti; si differenziano, tuttavia, per il fatto di essere più ricche di citoplasma, all’interno del quale vi è un reticolo endoplasmatico molto sviluppato, espressione di una elevata sintesi proteica inerente la produzione di anticorpi. L’epitopo rappresenta quella porzione di antigene riconosciuta dall’anticorpo; un antigene può avere sulla sua superficie uno o più epitopi identici tra di loro. Ci sono poi degli antigeni che non riescono, spesso per le loro piccole dimensioni, a provocare una risposta cellulare: questi antigeni incompleti sono detti apteni e sono in grado di provocare una risposta immunitaria solo in seguito ad un loro legame con proteine carrier.

Anticorpi. Gli anticorpi, prodotti dalle plasmacellule, appartengono al gruppo di proteine note come immunoglobuline (Ig), classificabili in cinque diverse classi: IgG, IgA, IgM, IgE, e IgD. Gli anticorpi strutturalmente più semplici sono le IgG, costituite essenzialmente da quattro catene polipeptidiche: due catene leggere identiche tra di loro e due catene pesanti anch’esse identiche tra loro. Le catene leggere possono essere di due tipi: k o λ; sono costituite da una regione variabile (V1) costituita da circa 110 residui nella porzione amino-terminale della molecola e da una regione costante (Cl) costituita da un centinaio di aminoacidi nella porzione carbossi-terminale.

Le catene pesanti posseggono anch’esse una regione variabile di circa 110 aminoacidi (Vh) nella porzione amino-terminale e tre regioni costanti (Ch1, Ch2, Ch3) nella regione C-terminale formate complessivamente da circa 350-400 aminoacidi. Le regioni costanti delle catene leggere e pesanti presentano una struttura primaria omologa, mentre le regioni variabili sono caratterizzate da una elevata eterogeneità strutturale legata alla diversa funzione anticorpale svolta dalle IgG. Le regioni VL e VH presentano una successione di sequenze amminoacidiche a relativa bassa variabilità chiamate "framework” (FR) e sequenze amminoacidiche ad alta variabilità chiamate “complementary determining regions" (CDR): queste ultime, indicate anche come regioni ipervariabili, sono direttamente coinvolte nel legame con l’antigene.

Le catene leggere e quelle pesanti presentano, sia nelle regioni variabili che in quelle costanti, legami disolfuro intra catena, inoltre le due catene pesanti sono legate covalentemente tra loro da due ponti disolfuro preceduti da una regione cerniera, che permette una certa flessibilità delle due catene polipeptidiche e quindi una certa capacità di adattamento all’antigene. Le catene pesanti presentano, nella regione carbossi-terminale, dei siti di glicosilazione in corrispondenza di residui di asparagina.

Le immunoglobuline possono essere sottoposte in vitro a reazioni di proteolisi limitata utilizzando prevalentemente due enzimi: la papaina e la pepsina.

La papaina scinde selettivamente l’immunoglobulina in due frammenti Fab identici e nel frammento Fc. Ciascun Fab è costituito dall’intera catena leggera e dalle regioni VH e CH1 della catena pesante. Il frammento Fc è costituito dalla rimanente porzione della catena pesante comprendente la porzione carbossi-terminale: i legami disolfuro intercatena mantengono unite le due catene pesanti.

La pepsina scinde le catene pesanti in punti, localizzati al di sotto dei due ponti disolfuro intercatena: pertanto origina un unico frammento F(ab)2 costituito da quattro catene, le due leggere complete e le due catene pesanti fino al punto di scissione.

Le immunoglobuline M (IgM) sono la prima classe di anticorpi che compare nel siero dopo l’iniezione di un antigene; sono costituite da cinque subunità (cinque molecole di IgG) unite tra loro mediante ponti disolfuro tra le catene pesanti di subunità contigue e da una catena supplementare detta catena J legata con ponti disolfuro a due catene pesanti. Si ritiene che la polimerizzazione delle IgM inizi proprio dalla catena J.

Le IgA sono immunoglobuline particolarmente importanti in quanto presenti nelle secrezioni. Una molecola di IgA è dimera e i due monomeri sono contrapposti e legati con ponti disolfuro; tra le porzioni Fc contrapposte è presente una catena J ausiliaria e anche un polipeptide aggiuntivo, avvolto a spirale, detto pezzo secretorio. Le IgA sono presenti anche nel colostro, il primo latte secreto dalla mammella. Gli anticorpi del colostro devono attraversare la barriera gastrica del neonato e vengono quindi protetti con un guscio di natura proteica nel momento in cui passano dalle cellule apocrine al lume Quando una IgA viene a contatto con il recettore posto alla base delle cellule apocrine, si lega ad esso e la cellula si introflette per accogliere il complesso così formato.
Il recettore è costituito da un componente secretorio e da un segmento transmembranario.
Immunoglobulina e recettore attraversano la cellula all’interno di una vescicola e quando raggiungono la faccia luminale l’IgA viene rilasciata legata al componente secretorio, mentre il segmento transmembranario rimane attaccato alla cellula.
Il componente secretorio è il guscio proteico che protegge l’anticorpo dalla barriera gastrica e da tutti gli ostacoli che esso può trovare prima di essere assorbito.

Anticorpi monoclonali.
Sono prodotti da un singolo clone cioè da una popolazione cellulare geneticamente identica in quanto derivata da un’unica cellula madre.
Gli anticorpi monoclonali sono sintetizzati dai cosiddetti “ibridomi”, cioè cellule ottenute dalla fusione di linfociti di topo immunizzati contro un determinato antigene e di cellule di mieloma.
Gli ibridomi mantengono da un lato la capacità, propria dei linfociti, di produrre anticorpi specifici, dall’altro assumono dal mieloma la proprietà, tipica di tutte le cellule tumorali, di dividersi pressoché infinitamente.
Da qui la possibilità di produrre da un unico clone specifico elevate quantità dell’anticorpo.
Gli anticorpi monoclonali, a causa dell’estrema selettività del legame antigene-anticorpo, costituiscono uno strumento molto utile, impiegato sia in biologia che in medicina.
Il loro campo d’impiego è attualmente vastissimo: ricerca e misurazione delle concentrazioni ematiche di sostanze normali o patologiche circolanti nel sangue (compresi i farmaci); analisi di componenti specifici di organi o tessuti; diagnosi di malattie infettive; studio di leucemie e linfomi; identificazione precisa di componenti specifici di tessuti tumorali solidi; studio delle caratteristiche autoimmuni di malattie come diabete, miastenia grave, collagenopatie.

Le applicazioni pratiche sono molteplici e importanti, anche se per ora limitate:

* determinazione dei gruppi sanguigni;
* tipizzazione HLA;
* riconoscimento delle sottopopolazioni linfocitarie attraverso antigeni di superficie.

Con questa procedura possono essere riconosciuti: linfociti B e linfociti T e di questi ultimi le sottopopolazioni helper e suppressor mediante gli anticorpi OKT4 reattivi con i linfociti T helper e OKT 8 reattivi con i linfociti T suppressor.
Il metodo è inoltre necessario per la classificazione delle leucemie linfatiche e per lo studio delle immunodeficienze e delle malattie immunoproliferative.

Sierologia di “routine” per ora più a scopo epidemiologico che a scopo diagnostico.
È stata valutata la instabilità antigenica del virus influenzale che, attraverso la elusione della sorveglianza immunologica specifica, è responsabile delle ben note pandemie influenzali.
Si spera che in futuro gli anticorpi monoclonali potranno trovare una più ampia applicazione nella diagnostica corrente delle malattie infettive batteriche e virali.

Diagnostica oncologica sulla base della identificazione di particolari determinanti antigeniche caratteristiche di singoli tipi di neoplasia; è possibile inoltre l’impiego degli anticorpi monoclonali come vettori di traccianti radioattivi che, concentrandosi nella neoplasia e nelle sue metastasi ne consentano la identificazione scintigrafica.

Trattamento specifico di focolai neoplastici per mezzo di legami con farmaci citotossici (è il caso del trapianto di midollo osseo), senza danneggiare le cellule normali.

Gruppi sanguigni.
Sistema ABO

Nell’uomo la trasfusione di sangue appartenente ad animali di altra specie non è tollerata: i globuli rossi iniettati si agglutinano, si emolizzano rapidamente e ne seguono gravi disturbi generali.
Anche nell’ambito della specie umana però la trasfusione di sangue non sempre è realizzabile, pena l’insorgenza di gravi conseguenze.
Nei globuli rossi possono infatti essere presenti in varia combinazione due antigeni indicati con A e B:

* i soggetti nei cui globuli rossi è contenuto solo l’antigene A appartengono al gruppo A;
* i soggetti nei cui globuli rossi è contenuto solo l’antigene B appartengono al gruppo B;
* i soggetti nei cui globuli rossi sono contenuti entrambi gli antigeni A e B appartengono al gruppo AB;
* i soggetti nei cui globuli rossi non è contenuto nessuno dei due antigeni A e B appartengono al gruppo 0 (zero).

Inoltre:

* i soggetti di gruppo A presentano nel loro plasma un anticorpo anti-B;
* i soggetti di gruppo B presentano nel loro plasma un anticorpo anti-A;
* i soggetti di gruppo AB non presentano nel loro plasma nessuno dei due anticorpi anti-A e anti-B;
* i soggetti di gruppo 0 presentano nel loro plasma entrambi gli anticorpi anti-A e anti-B.

Da questo fatto deriva una conseguenza di grande interesse pratico: se per errore ad un soggetto di gruppo A viene trasfuso del sangue di un soggetto di gruppo B, gli anticorpi anti-B presenti nel plasma del primo determinano rapida agglutinazione ed emolisi dei globuli rossi del secondo che gli sono stati trasfusi.
(*) Gli anticorpi appartenenti al sistema ABO e al sistema Rh sono isoanticorpi, cioè anticorpi prodotti nell’ambito della specie.

Il corollario pratico che scaturisce dalla suddivisione degli esseri umani nei quattro gruppi sanguigni del sistema ABO sono i seguenti:

* un soggetto di gruppo A può dare il proprio sangue a un altro soggetto di gruppo A o a un soggetto di gruppo AB ma non può darlo a un soggetto di gruppo B o di gruppo 0;
* un soggetto di gruppo B può dare il proprio sangue un soggetto di gruppo B oppure di gruppo AB ma non può darlo a un soggetto di gruppo A o di gruppo 0;
* un soggetto di gruppo AB (ricevitore universale) può dare il proprio sangue a un soggetto di gruppo AB ma non può darlo a un soggetto di gruppo A, di gruppo B o di gruppo 0;
* un soggetto di gruppo 0 (donatore universale) può dare il proprio sangue a un soggetto di gruppo 0, di gruppo A, di gruppo B o di gruppo AB.

La determinazione del gruppo sanguigno del sistema ABO è una ricerca semeiologica corrente, di grande importanza pratica ma di grande responsabilità: qualora infatti venga eseguita una trasfusione con sangue incongruo si avranno disturbi generali gravissimi, spesso mortali che vanno dallo shock immediato, alla tubulo-nefrosi cromoproteinurica con anuria, alla semplice emoglobinuria se la quantità di sangue trasfuso è stata modesta.

La percentuale dei due gruppi sanguigni della popolazione varia considerevolmente nelle diverse razze.
In Italia possiamo considerare la seguente distribuzione:

* Gruppo 0 dal 38 al 40%;
* Gruppo A dal 18 al 43%;
* Gruppo B dal 10 al 27%;
* Gruppo AB dal 4 al 15%.

La percentuale dei soggetti di gruppo B e AB è maggiore nell’Italia meridionale rispetto all’Italia settentrionale dove eccedono i soggetti di gruppo A.

Sistema Rh

Supponiamo di inoculare un coniglio con del sangue di Macacus rhesus (una varietà di scimmia) e di salassare il coniglio dopo un certo tempo; l’organismo del coniglio avrà prodotto degli anticorpi anti-rhesus: il siero di questo coniglio sarà pertanto un siero anti-Rh.
Se cimentiamo con questo siero le emazie di un gran numero di persone vedremo che nell’85% dei casi il siero anti-Rh ne determina l’agglutinazione, mentre nel 15% dei casi questa agglutinazione non avviene.
Questo è l’esperimento di Landsteiner e Wiener con il quale è stato stabilito che gli esseri umani sono per un 85% Rh-positivi (Rh+) e per un 15% Rh-negativi (Rh-).
La cosa ha grande interesse pratico e da essa ha preso le mosse la moderna immunoematologia.

La determinazione del gruppo Rh si pratica con la stessa tecnica descritta per il sistema ABO usando un siero anti-D (anti-Rh) a titolo elevato:

* se i globuli rossi del soggetto in esame sono agglutinati dal siero anti-D (o anti-Rh che dir si voglia) si tratterà di un soggetto Rh-positivo (Rh+);
* se i globuli rossi resteranno in sospensione senza agglutinarsi si tratterà di un soggetto Rh-negativo (Rh-).

Un soggetto Rh+ può tranquillamente ricevere il sangue di soggetti Rh+ o Rh-, sempre che sia rispettato il sistema ABO.
Un soggetto Rh- invece, mentre può ricevere senza alcun problema innumerevoli trasfusioni di sangue Rh-, se viene trasfuso con del sangue Rh+ è suscettibile di produrre anticorpi anti-Rh; le prime trasfusioni con sangue Rh+ non portano a nessuna apprezzabile alterazione al ricevente Rh-, ma qualora in avvenire egli dovesse nuovamente ricorrere a trasfusioni di sangue Rh+, gli anticorpi anti-Rh formatisi in conseguenza della prima o delle prime trasfusioni reagirebbero con i globuli rossi del donatore Rh+ determinandone agglutinazione ed emolisi con grave quadro generale: shock, emoglobinuria, blocco renale.

La trasfusione di sangue Rh+ in soggetti Rh- non è il solo meccanismo che può condurre a una immunizzazione anti-Rh.
Se una donna Rh- concepisce un figlio Rh+ (ovviamente ad opera di un uomo Rh+) l’antigene Rh del feto entrando nella circolazione materna potrà determinare nella madre la produzione di anticorpi anti-Rh.
Se questa donna in avvenire riceve una trasfusione di sangue Rh+ potrà presentare un quadro di incompatibilità trasfusionale.
Inoltre in successive gravidanze la isoimmunizzazione-Rh potrà avere nefaste conseguenze; gli anticorpi anti-Rh di provenienza materna attraversata la placenta determineranno agglutinazione ed emolisi dei globuli rossi del feto e la esagerata distruzione degli eritrociti potrà condizionare anemia, eritroblastosi (per il tremendo sforzo compensatorio del midollo osseo) e ittero per l’eccessivo catabolismo della emoglobina (.eritroblastosi fetale e ittero grave del neonato).

Prova di Coombs diretta

Ha lo scopo di dimostrare la presenza di anticorpi anti-Rh fissati ai globuli rossi e viene impiegata soprattutto nello studio della malattia emolitica del neonato.
Il principio di questa prova è fondamentale per comprendere gran parte degli attuali mezzi di indagine sulle anemie emolitiche da iso e da autoimmunizzazione.
Gli anticorpi agglutinanti anti-Rh appartengono agli anticorpi incompleti detti anche anticorpi bloccanti; essi hanno infatti la capacità di agganciarsi ai globuli rossi e di bloccarne completamente l’antigene, ma non quella di farli agglutinare: nel caso della malattia emolitica del neonato questi anticorpi incompleti aderiscono alla superficie del globulo rosso ma non consentono da soli l’agglutinazione in vitro degli eritrociti.

Ma questi anticorpi sono delle globuline, pertanto se alla sospensione degli eritrociti che li contiene aggiungiamo siero di coniglio antiglobulina umana (da coniglio sensibilizzato con gamma-globulina umana purificata), avverrà una reazione fra gli anticorpi di struttura globulinica aderenti agli eritrociti e le antiglobuline, e questo consentirà l’agglutinazione degli eritrociti (Fig. 4.58).
Se il test di Coombs risulta positivo, si dovrebbero successivamente effettuare dei tests per determinare la presenza di IgG, IgM o complemento sugli eritrociti.

Prova di Coombs indiretta

Ha lo scopo di dimostrare la presenza di anticorpi antiRh liberi nel siero e viene impiegata nello studio di soggetti Rh che abbiano subito una immunizzazione anti-Rh per trasfusioni con sangue Rh+ o per gravidanza con feto Rh+.
La prova di Coombs indiretta non è specifica per gli anticorpi agglutinanti anti-Rh; essa può essere utilizzata in qualsiasi caso si sospetti la presenza di emoagglutinine calde.
Il discrimine fra emoagglutinine connesse al sistema Rh o ad altra causa può essere fatto eseguendo il test di Coombs su degli eritrociti di gruppo 0 Rh oltre che su degli eritrociti di gruppo 0 Rh+: qualora si tratti di emoagglutinine calde non legate ad immunizzazione Rh anche la prova eseguita su emazie Rh- dovrà riuscire positiva (Fig. 4.58).
Figura 4.58. In alto prova di Coombs diretta: gli anticorpi anti-Rh sono adesi al globuli rossi Rh+ ma, essendo anticorpi incompleti, l’agglutinazione non si verifica; aggiungendo al mestruo un siero antiglobuline l’agglutinazione si manifesta secondo lo schema riportato.
In basso prova di Coombs indiretta: A) si fanno reagire globuli rossi Rh+ con il siero nel quale si sospetta la presenza di anticorpi antl-Rh: se questi sono presenti avviene la loro fissazione ai globuli rossi; non si ha però agglutinazione; B) una volta avvenuta la fissazione degli anticorpi si procede sui globuli rossi come per la prova diretta, si cimentano cioè I globuli rossi così preparati con un siero antiglobuline che determina agglutinazione.

Per la determinazione dei gruppi sanguigni ABO, Rh e per la prova di Coombs diretta e indiretta si utilizza una specifica metodica (DiaMed ID Micro Typing System) nella quale la reazione tra gli antigeni sulla superficie dei globuli rossi e gli anticorpi avviene in una speciale sospensione di gel che, a seconda del test, contiene il corrispondente anticorpo o il reagente.
Dopo aggiunta del campione e successiva centrifugazione, i globuli rossi agglutinati vengono completamente separati dai globuli rossi non agglutinati.
Una reazione positiva presenta una linea rossa sulla sommità della sospensione del gel nella microprovetta.
Con una reazione debolmente positiva, gli agglutinati sono distribuiti nella sospensione del gel.
Una reazione negativa provoca una completa sedimentazione dei globuli rossi non agglutinati che sono visibili nel fondo della microprovetta.
Di conseguenza le reazioni positive, debolmente positive e negative sono chiaramente differenziate fornendo una sicura interpretazione standardizzata dei risultati.
La configurazione delle reazioni è rappresentata nello schema seguente:
1 fr i
V V7 w 9
positiva positiva debolmente debolmente negativa++++ +++ ++ +
Le reazioni rimangono inalterate e possono essere chiaramente interpretate entro due giorni.

Autoanticorpi.
Gli autoanticorpi sono molecole proteiche rivolte verso proteine specifiche o altre sostanze che si trovano in tessuti o organi specifici del corpo.
Sono sintetizzate dal sistema immunitario quando questo non è in grado di distinguere tra costituenti propri dell’organismo (“self’) e ciò che è invece estraneo (“non-self”).
Il sistema immunitario è normalmente in grado di riconoscere ed ignorare le cellule “self” e di non creare una risposta contro sostanze ambientali, come cibi, piante e animali.
Allo stesso tempo deve invece essere in grado di creare anticorpi contro sostanze estranee e microrganismi che rappresentano una minaccia.
In alcune occasioni il sistema immunitario non funziona bene e perde la capacità di riconoscere come “self” i normali costituenti dell’organismo.
Crea cosi gli autoanticorpi ed inizia ad attaccare cellule, tessuti ed organi del corpo causando danni ed infiammazione.
Le cause di questa alterazione sono varie e non ben conosciute.
In alcuni casi la produzione di autoanticorpi è supportata da una predisposizione genetica a cui si somma uno stimolo ambientale (come una patologia virale o una prolungata esposizione a certe sostanze tossiche).
Non esiste tuttavia un legame genetico diretto.
È stato anche ipotizzato che possa esistere una componente ormonale, poiché la prevalenza delle patologie autoimmuni è maggiore nelle donne in età fertile.
Il tipo di disordine autoimmune o patologia che s’instaura e il grado di danno che si sviluppa dipendono dalla natura dell’organo attaccato dal sistema immunitario e dall’intensità della risposta immunitaria stessa.
Le patologie autoimmuni che colpiscono un solo organo, come nel caso della tiroide nella malattia di Graves e nella tiroidite di Hashimoto, sono quasi sempre di facile diagnosi, dal momento che la sintomatologia primaria riguarda pressoché esclusivamente l’organo interessato.
Le patologie dovute invece alla produzione di autoanticorpi a livello sistemico sono invece di più complessa interpretazione.
Nonostante i disordini autoimmuni associati siano rari, i segni e i sintomi sono di solito riconoscibili.
La diagnosi dei disordini associati alla presenza di autoanticorpi sistemici inizia con una approfondita storia clinica ed un esame obiettivo.
In base a segni e sintomi il medico può richiedere uno o più test diagnostici che lo possano guidare nell’identificazione di una patologia precisa.
Questi comprendono anche dosaggi su sangue per individuare infiammazione, autoanticorpi e coinvolgimento d’organo.
Alcuni dei più frequenti disordini autoimmuni comprendono:

* lupus sistemico eritematoso (LES);
* sclerodermia (sclerosi sistemica progressiva, SSP);
* sindrome di Sjògren;
* dermatomiosite (DM);
* polimiosite (PM);
* connettivite mista;
* artrite reumatoide (AR);
* granulomatosi di Wegener (GW).

Autoanticorpi antieritrociti

Nel caso si tratti di anticorpi agglutinanti si parla di autoemoagglutinine.
Il carattere differenziale più importante delle emoagglutinine è dato dall’ambiente termico nel quale reagiscono in maniera ottimale.
Per le agglutinine calde l’optimum di temperatura si aggira attorno ai 37°C.
Il sangue che servirà per la ricerca delle autoemoagglutinine calde deve essere lasciato sierare a temperatura di 45-50°C: infatti, lasciando sierare il sangue a temperatura ambiente, si corre il rischio di realizzare la spontanea combinazione degli anticorpi alle emazie, avvenendo questa entro un ambito termico compreso fra 20 e 45°C; oltre i 45°C, invece, questa combinazione non può avvenire.
Nella anemia emolitica tipo Hayem-Widal le autoemoagglutinine calde sono capaci di determinare agglutinazione e lisi dei globuli rossi alla normale temperatura del corpo: il quadro clinico è caratterizzato da una anemia normocromica con spiccata reticolocitosi e da auLe autoemoagglutinine calde complete (rare
in questa malattia) possono essere svelate con una tecnica analoga a quella che descriveremo per gli anticorpi freddi completi con la sola variante che, trattandosi di agglutinine calde, la lettura sarà fatta dopo permanenza delle provette per 12 ore in termostato a 37°C, anziché dopo permanenza in ghiacciaia.

Le autoemoagglutinine calde incomplete vengono svelate con la prova di Coombs diretta e con la prova di Coombs indiretta, in precedenza descritte:

* se la prova di Coombs diretta riesce positiva significa che le agglutinine sono in gran parte adese agli eritrociti circolanti;
* la positività della prova di Coombs indiretta attesta invece la presenza di autoemoagglutinine libere nel plasma che noi in vitro facciamo dapprima aderire a eritrociti di gruppo corrispondente a quello del paziente svelandone quindi la presenza con l'ausilio del siero antiglobulina umana.

mento della bilirubina a reazione indiretta con urobilinuria; nei casi ad insorgenza acuta l’emolisi intravitale potrà essere così spiccata da condizionare emoglobinuria, le cui conseguenze possono essere estremamente gravi (shock, blocco renale).
Per le agglutinine fredde l’optimum di temperatura si aggira attorno ai -4°C.
Il sangue che servirà per la ricerca delle autoemoagglutinine fredde non deve pertanto mai essere conservato in frigorifero perché ciò determinerebbe l’adsorbimento degli autoanticorpi delle emazie.
Autoemoagglutinine fredde possono essere prodotte dall'organismo nella malaria, nella tripanosomiasi, nelle polmoniti da virus e da rickettsie e nei linfomi.
Se presenti in titolo molto elevato si potrà realizzare la grande emoagglutinazione a freddo con quadri emoglobinurici e manifestazioni raynaudiane alle estremità.
Titoli agglutinanti fino a 1:32 sono sprovvisti di ogni significato.
Nella diagnostica differenziale delle polmoniti questa reazione assume un sensibile interesse in quanto nelle polmoniti da virus e da rickettsie si riscontrano emoagglutinine fredde in titoli molto elevati che persistono per settimane, talvolta per mesi.
Le autoemolisine possono essere attive a caldo oppure a freddo; ricordiamo la autoemolisina bifasica di DonathLandsteiner tipica della emoglobinuria parossistica a frigore.

Autoanticorpi antileucociti

La agranulocitosi da piramidone è legata a una distruzione periferica dei leucociti a causa di una reazione antigene-anticorpo la quale esige la presenza del piramidone, e a lungo andare può determinare l’esaurimento della granulocitopoiesi.
In questi soggetti, piccolissime dosi di piramidone, inducono una rapida e intensa caduta del numero dei leucociti circolanti. Sono state identificate leucocitopenie autoimmuni nel lupus eritematoso disseminato, nella allergia da farmaci e per passaggio transplacentare di isoanticoipi nel neonato. Esistono infine leucocitopenie idiopatiche.

Altre volte gli anticorpi antipiastrine sembrano originare in maniera idiopatica nel corso di malattie generali ed essere operanti talvolta in associazione ad autoanticorpi antieritrocitari nel quadro di una porpora piastrinopenica associata ad anemia acuta emolitica immunologica: le cosiddette forme miste di Evans-, in altri casi sono operanti solo in presenza di sostanze ben determinate quali la chinidina e il sedormid, dando le ben note porpore trombocitopeniche da medicamenti.

Il sistema maggiore della istocompatibilità (HLA, da Human Leucocyte Antigens) comprende strutture situate alla superficie della cellula capaci di identificare cellule non self e di organizzare una pronta reazione contro di queste: esso è pertanto responsabile della sorveglianza immunologica.

Gli antigeni di istocompatibilità (antigeni HLA) sono codificati in un sistema molto complesso comprendente i loci A, B, C, D e DR situati in un segmento del braccio corto del cromosoma 6.

La pratica dei trapianti d’organo (e soprattutto del trapianto renale), ha dato un enorme impulso allo studio del sistema HLA: il trapianto è possibile infatti solo se fra donatore e accettore esiste concordanza per gli antigeni di questo sistema.

Qualora venga effettuato un trapianto in soggetti con incompatibilità HLA i linfociti T helper dell’accettore riconoscono gli antigeni D estranei del donatore e reagiscono proliferando e condizionando la proliferazione dei linfociti T effettori e dei linfociti B:

— i linfociti B si trasformano in plasmacellule e producono anticorpi citotossici contro gli antigeni del donatore;

— i linfociti T effettori e gli anticorpi liberi derivanti dalle plasmacellule aggrediscono il tessuto trapiantato con la cooperazione dei linfociti NK (o naturali killer ): ne seguirà il rigetto del trapianto.

Nel trapianto di midollo osseo emopoietico (che è stato eseguito nel trattamento di anemie aplastiche, di immunodeficienze e anche di talassemie e di leucemie previa eradicazione del midollo patologico) ad onta della identità HLA si può verificare una reazione immunitaria del midollo trapiantato verso l’ospite del trapianto (GVH = Graft Versus Host) che sembra imputabile a un sistema di sorveglianza immunitaria differente da quello HLA.

Un determinato assetto del sistema HLA può predisporre a particolari forme morbose.

Molte malattie incidono più frequentemente in portatori di particolari antigeni A, B, D o DR del sistema HLA.

Il confronto statistico fra la incidenza di determinati antigeni HLA in soggetti affetti da certe malattie e nella popolazione sana è in grado di quantificare il rischio che i portatori di un dato antigene HLA hanno di contrarre una determinata malattia.

Nella maggior parte delle malattie che riconoscono nell’assetto HLA un motivo patogenetico si tratta di antigeni compresi nei loci HLA-B e DR.

Talvolta si ha la sensazione di una diretta responsabilità di questi geni HLA nel determinare la malattia: è il caso della associazione di HLA-BW4 nella iperplasia surrenale dovuta a deficienza congenita di 21 -idrossilasi; altre volte che si tratti di una azione di generico condizionamento nella risposta a qualsiasi aggressione immunologica con tendenza a sviluppare reazioni autoimmuni, caso della spondilite anchilosante, del morbo di Reiter e della uveite anteriore acuta correlate ai geni HLA-B27 e A2, della malattia di Behfet correlata ai geni HLA-B5, dell’artrite reumatoide nella quale è frequente un assetto HLA-DW4. DR4; per non parlare del morbo celiaco, dell’epatite cronica attiva, del morbo di Flajani-Basedow, del morbo di Addison, della miastenia pseudoparalitica correlati ad un assetto HLA-DW3-DR3 e B 8, e del diabete insulino-dipendente nel quale è stata documentata la frequenza di alleli HLA-DW3-DR3, B 8 e CW7.

Il plasma presenta normalmente un colore giallo chiaro; in alcune iperemolisi acute una tinta rossastra dovuta alla presenza di emoglobina; talvolta è persistentemente lattescente per un alto contenuto in lipidi.

Proteine del plasma.

Le albumine e il fibrinogeno sono prodotti dal fegato e le globuline dalle cellule del sistema reticoloendoteliale.

Le proteine del sangue hanno un grande significato fisiologico in quanto:

mantengono elevati valori di pressione oncotica (soprattutto le albumine) e si oppongono cosi alla fuoriuscita dei liquidi circolanti dai capillari;

vettori o componenti di sostanze dotate di precise funzioni.

La ipoproteinemia è una diminuzione delle plasmaproteine al di sotto dei 6 g%; ne è massima responsabile la diminuzione delle albumine.

Una ipoproteinemia può riconoscere le seguenti cause generali:

eccessive perdite proteiche : per via renale, per via intestinale, per via cutanea;

difetto di sintesi proteica: per scarso apporto di materia prima, per difetti digestivi, per grave insufficienza epatica, per condizioni discrasiche croniche.

La iperproteinemia è un aumento delle plasmaproteine al di sopra degli 8 g%; ne è responsabile un aumento delle globuline.

Una iperproteinemia può riconoscere le seguenti cause generali:

emoconcentrazione: per forti perdite di liquidi, shock;

eccessiva sintesi proteica: nel corso di un plasmocitoma o di una leishmaniosi viscerale.

Elettroforesi delle proteine del plasma.

Le albumine, il cui punto isoelettrico è attorno ad un pH 4,8, migrano più velocemente dal polo negativo verso il polo positivo; le alfa, beta e gamma-globuline che presentano un punto isoelettrico superiore migrano nello stesso senso ma più lentamente.

Una ipoalbuminemia può essere dovuta a:

eccessiva perdita di albumine con le urine o con le feci; Frazioni
Albumina Alfa 1 Alfa 2 Beta 1 Beta 2 Gamma
56,9
3.4
55,8 66.1 2.94.9
7.1 -11.8 4.7 7.2
3.2 6.5 11.1 -18.8
Frazioni
Albumina Alfa 1 Alfa 2 Beta 1 Beta 2 Gamma
Int. rif. %
55.8 66,1 2.94.9 7.1-11.8 4.77.2 3.2 6.5 11,1 18.8
1,32 (Rif: 1.10-2.40)
mielomi secondo che il tumore plasmocitario produca globuline a carattere elettroforetico simile alle alfa-, betao gamma-globuline e la separazione elettroforetica delle proteine urinarie dimostri una cuspide dotata di velocità identica a quella della cuspide plasmatica.
I gamma-mielomi più frequenti sono caratterizzati da una cuspide gamma altissima (come o più di quella delle albumine) ma a base molto stretta; si differenziano pertanto dalle altre ipergammaglobulinemie che sono in genere a base larga per la natura eterogenea delle globuline aumentate.
Gli alfa e i beta-mielomi non sempre determinano un’alta cuspide globulinemica.
— se nel siero in esame è presente in eccesso una proteina che di norma vi è scarsamente rappresentata;
se nel siero in esame è presente una proteina di struttura patologica (paraproteina ).
Con la immunofissazione è possibile ottenere una valutazione quantitativa delle immunoglobuline.
Esistono diversi tipi di immunoelettroforesi tra cui l’immunoelettroforesi quantitativa e l’immunoelettroforesi bidimensionale.
L’immunoelettroforesi quantitativa, chiamata anche “rocket elettroforesi" è una tecnica che si avvale, come l’immunodiffusione radiale semplice, di un gel d’agar in cui sia presente un determinato anticorpo. In questa matrice vengono scavati dei piccoli pozzetti nei quali vengono posti degli antigeni. Applicando una corrente continua gli antigeni migrano verso l’anodo e incontrano gli anticorpi che si muovono invece verso il catodo; quando antigene e anticorpo avranno raggiunto l’equivalenza stechiometrica si formeranno gli immunoprecipitati insolubili che daranno archi di precipitazioni. Più l’antigene è concentrato nel pozzetto, più alto sarà il suo arco di precipitazione. Ponendo in grafico l’altezza degli archi contro la concentrazione si otterrà una retta di taratura che servirà per determinare la concentrazione di un antigene in un campione ignoto.
Immunoelettroforesi e immunofissazione
L’immunoelettroforesi e l’immunofissazione vengono utilizzate per evidenziare le proteine monoclonali specifiche. Sia l’immunoelettroforesi che l’immunofissazione prevedono il frazionamento elettroforetico delle proteine e il successivo riconoscimento della componente monoclonale mediante antisieri specifici per le catene pesanti e leggere delle immunoglobuline.
Nella immunoelettroforesi dopo la migrazione elettroforetica, le proteine e l’antisiero sono lasciati diffondere sul supporto di agarosio. Si vengono pertanto a formare curve o archi di precipitazione dove le proteine incontrano in proporzioni equivalenti l’anticorpo specifico. Le componenti monoclonali danno luogo a precipitati riconoscibili per la presenza di ispessimenti, sdoppiamenti o deformazioni.
L’immunoelettroforesi è un eccellente mezzo di studio delle proteine plasmatiche che può rispondere a tre interrogativi principali:
se nel siero in esame manca una determinata frazione proteica normale;
T a b e lla Le principali plasmaproteine identificabili con la immunoelettroforesi.
Prealbumine
Albumina
Alfa-globuline
Alfa,-globuline 3 Alfa2-globuline 7
Beta,-globuline 6
Beta2-globuline 2 Gamma-globuline 3
IgG
IgA
IgM
Valore medio 1 2 5 0 mg°/o 2 1 0 mg°/o 160 mg°/o
Valori estremi 8 0 0 -1 8 0 0 mg°/o 8 0 -4 5 0 mg°/o 6 0 -2 5 0 mg°/o
I valori sono sensibilmente inferiori nei bambini.
Un’altra interessante tecnica è Vimmunoelettroforesi bidimensionale che unisce la separazione elettroforetica di una miscela di sostanze (proteine, antigeni) con la specificità e la rapidità della rocket elettroforesi. In un primo tempo si separano gli antigeni mediante elettroforesi su agar; successivamente si taglia una porzione rettangolare di questo gel che viene poi trasferita su una lastra di vetro quadrata. Adiacente al primo gel viene fatto solidificare uno strato d’agar contenente un anticorpo e quindi si effettua una elettroforesi in direzione perpendicolare alla precedente. Si formano così degli archi di precipitazione che hanno una forma simile ad una campana. Confrontando le aree sottese da ciascun arco con quella di composti standard si potrà ottenere una stima semiquantitativa della concentrazione dei singoli antigeni presenti in un campione.
L’immunodiffusione radiale semplice consiste nello scavare dei pozzetti in un terreno di agar in cui sia stato disciolto un anticorpo specifico, nel porre in questi pozzetti degli antigeni e nell’osservare gli anelli di precipitazione formatisi. Man mano che l’antigene diffonde nell’agar si forma un precipitato ad anello che si muove verso la periferia, divenendo stazionario nella zona di equivalenza. Il diametro dell’anello è funzione della concentrazione di antigene. Ponendo in un grafico il diametro dell’anello (l’area del cerchio) al punto di equivalenza contro la concentrazione di antigene, si ottiene una retta di taratura che consente di determinare la concentrazione dell’antigene in un campione ignoto.
Nella immunodiffusione doppia (metodo di Ouchterlony), si utilizza un gel d’agar nel quale vengono scavati dei pozzetti opportunamente disposti. Nel pozzetto centrale si può depositare l’anticorpo e nei pozzetti attorno i diversi antigeni. Anticorpo ed antigene diffondono nell’agar, in conispondenza del punto di equivalenza si forma l’immunoprecipitato, che può essere meglio evidenziato mediante colorazione con blue comassie (un colorante specifico per le proteine). L’esperimento viene condotto in camera umida.
Questa tecnica permette di stabilire se gli antigeni depositati nei diversi pozzetti sono o non sono identici o se hanno epitopi in comune. Si ha una reazione di identità tra più antigeni contenenti identici epitopi quando le bande di precipitazione si fondono lungo una linea continua. Si ha invece una reazione di non identità quando il pozzetto centrale contiene anticorpi contro entrambi gli antigeni, ma questi non hanno un epitopo in comune: si ottengono in questo caso due bande di precipitazione che si intersecano. Si ha infine una reazione di identità parziale quando i due antigeni hanno almeno un epitopo in comune, ma gli anticorpi utilizzati riconoscono sia l’epitopo in comune sia un altro epitopo proprio di uno solo degli antigeni.
La posizione relativa della banda di precipitazione fornisce anche una stima semiquantitativa della concentrazione di antigene: infatti la distanza della banda di precipitazione dal pozzetto contenente l’antigene è proporzionale alla quantità di antigene presente: tanto maggiore è la quantità di antigene tanto maggiore è la distanza della banda.
Elevate concentrazioni di IgG si osservano nelle malattie infettive croniche, in molte malattie autoimmuni (lupus eritematoso disseminato, artrite reumatoide), nelle cirrosi epatiche in fase attiva, nel mieloma IgG.
Basse concentrazioni di IgG nelle sindromi da carenza di anticorpi e nelle glomerulonefrosi.
Elevati valori di IgA si trovano nelle malattie infettive croniche, in alcune malattie autoimmuni (lupus eritematoso disseminato, artrite reumatoide), nelle cirrosi epatiche in fase attiva, nel mieloma IgA.
Basse concentrazioni in alcune malattie da carenza anticorpale.
Elevati valori di IgM si riscontrano nelle fasi iniziali di alcune malattie infettive (soprattutto virali), nella cirrosi biliare primitiva, nella macroglobulinemia di Waldenstròm, in certe malattie autoimmuni.
Bassi valori in alcune forme di carenza anticorpale.
Nelle agammaglobulinemie solo eccezionalmente le immunoglobuline fanno del tutto difetto; pertanto la denominazione agammaglobulinemie è a rigore impropria e più esatta sarebbe la dizione sindrome da deficienza di anticorpi.
In molti casi è apprezzabile una deficienza selettiva nel settore delle immunoglobuline di tipo IgA oppure IgG; altre volte la deficienza è multipla e interessa le IgA e le IgM (con normali IgG) oppure le IgA e le IgG (con normali IgM).
Nei mielomi la immunoelettroforesi documenta la iperproduzione monoclonale di una singola globulina:
nel 60% dei casi si tratta di mielomi IgG: l’arco immunoelettroforetico IgG si staglia evidentissimo a mezzaluna nel tracciato mentre il mieloma può risultare di tipo beta o gamma all’esame elettroforetico convenzionale;
nel 20% dei casi si tratta di mielomi IgA: le plasmacellule mielomatose sono di tipo flam ing cells con citoplasma colorato in rosso-violetto anziché in blu, spesso suddiviso in scomparti, che talvolta sono così numerosi da far assumere alla plasmacellula un aspetto a morula;
più rari i mielomi alfa 2 e i mielomi micromolecolari che non emergono alla indagine elettroforetica convenzionale presentando una intensa eliminazione urinaria del corpo di Bence-Jones.
Le immunoglobuline sono formate da due catene polipeptidiche pesanti dette H (da heavy ) e da due catene polipeptidiche leggere dette L (da tight)-.
le catene pesanti definiscono la classe alla quale appartengono le immunoglobuline (2 y per le IgG, 2 a per le IgA, 2 ( .i per le IgM, 2 5 per le IgD e 2 e per le IgE);
le catene leggere definiscono il tipo di immunogiobulina (tipo k o tipo X).
Nel mieloma le catene leggere L prodotte in eccesso non si combinano tutte con le catene H ma restano parzialmente in circolo come tali e per il basso peso molecolare passano nelle urine. Il mieloma micromolecolare (detto malattiadelle catene leggere) è caratterizzato dalla esclusiva produzione di catene L che non si possono dimostrare nel tracciato elettroforetico del plasma ma che vengono abbondatemente escrete con le urine. Per la dimostrazione immunoelettroforetica delle catene L (che possono essere di tipo k oppure X) e delle catene H (che possono essere di tipo y nella malattia di Franklin oppure di tipo a nella malattia di Seligman detta per questo malattia delle catene a) sono stati allestiti degli immunsieri specifici.
Il colpo di Bence-Jones, che si riscontra nelle urine del 50% dei portatori di mieloma, ha un basso peso molecolare (coefficiente di sedimentazione compreso fra 1,8 e 3,5 S) e passa pertanto agevolmente attraverso il filtro glomerulare del rene.
È possibile identificare con l’immunoelettroforesi il tipo di proteinuria in un paziente con positività della prova di Bence-Jones.
La malattia di Franklin (detta malattia delle catene pesanti ) è caratterizzata da splenomegalia, adenopatie, proliferazione plasmacellulare e reticolare nei linfonodi e nel midollo e presenza di catene H in circolo e nelle urine.
La macroglobulinemia di Waldenstróm decorre con adenopatie, splenomegalia, anemia, diatesi emorragica, proliferazione linfocitosimile midollare e aumento delle mastcellule: è tipica la presenza nel sangue di macroglobuline che all’analisi con la ultracentrifuga di Svedberg possono presentarsi come una frazione unica o come due o tre frazioni dotate di coefficienti di sedimentazione variabile.
Nell’elettroforesi convenzionale queste macroglobuline migrano in banda compatta nel settore beta-gamma e la immunoelettroforesi consente di dimostrare uno spiccato arco IgM (talora bifido).
Il forte aumento delle IgM nella macroglobulinemia di Waldenstróm può condizionare la gelificazione a frigore del siero di sangue (crioglobulinemia) talora responsabile di sindrome di Raynaud e di manifestazioni emorragiche (porpora crioglobulinemica).
Questo quadro si riscontra anche in altre malattie decorrenti con aumento delle IgM.
Al contrario delle IgG, delle IgA, delle IgM e delle IgD (fino a 40 mg%), nel soggetto normale le IgE circolano in concentrazioni di 20-400 ng/ml.
Il dosaggio delle IgE è tuttavia importante nella pratica perché in molte malattie allergiche la concentrazione ematica di queste immunoglobuline è tipicamente aumentata (superiore ai 700 ng/ml).
I metodi per il dosaggio delle IgE totali nel siero sono descritti nel Box di approfondimento riportato più sotto.
Nei soggetti allergici i valori di IgE totali nel siero sono superiori a quelli del soggetto normale; questa però non è una regola assoluta.
tasso di IgE varia in funzione delle seguenti circostanze:
durata della malattia allergica (valori alti nelle allergopatie di lunga durata);
sensibilizzazione a più di un allergene;
Metodo RIST (Radlo-Immuno-Sorbent Test):
anticorpi anti IgE legati a particelle di sephadex vengono cementati con il siero in esame (che contiene le IgE incognite) e con IgE marcate con ,25l in concentrazione nota;
le IgE competono con le IgE marcate per il legame con le anti-lgE;
dopo centrifugazione e lavaggio con un contatore gamma, verrà effettuato un conteggio della radioattività sulle particelle di sephadex;
la radioattività sarà tanto minore quanto maggiore era il contenuto in IgE del siero in esame;
su di una curva standard costruita sulla scorta del dosaggio di concentrazioni note di IgE sarà possibile esprimere in ng/m l la concentrazione delle IgE del campione in esame.
Metodo PRIST (Paper Radio-Immuno-Sorbent Test):
anticorpi anti-lgE legati con legami covalenti a piccoli dischi di carta i quali vengono bagnati con dosi determinate del siero in esame contenente le IgE;
le IgE del siero si legano agli anticorpi anti-lgE;
i dischi vengono successivamente bagnati con dosi note di anti-lgE marcate con ,25l che si legheranno alle IgE precedentemente fissate dal dischetto;
previo lavaggio i dischetti sono contati nel contatore gamma e la radioattività trovata sarà tanto maggiore quanto maggiore sarà stata la fissazione delle IgE incognite nel primo passaggio;
valutazione quantitativa su curva standard.
intervallo dalla esposizione all’allergene (nelle pollinosi i valori sono maggiori al momento della fioritura della pianta responsabile).
Elevati valori di IgE non sono patognomonici di malattia allergica: si riscontrano anche nelle infestazioni da vermi, nell’aspergillosi e ovviamente nei rari casi di mieloma IgE. Velocità di sedimentazione dei globuli rossi.
Se raccogliamo del sangue in un recipiente nel quale sia stato messo un anticoagulante, dopo un po’ di tempo osserveremo la sedimentazione per gravità delle cellule del sangue che si separano così dalla parte liquida sovrastante. La velocità di sedimentazione delle emazie (VES) misura esattamente questo processo standardizzandone le condizioni di svolgimento.

La velocità di sedimentazione delle emazie viene misurata con il metodo di Westergreen:
5 ml di sangue reso incoagulabile con citrato di Na vengono messi in una apposita provetta graduata disposta verticalmente;
dopo 1 ora e dopo 2 ore si legge il livello raggiunto dagli eritrociti in via di sedimentazione (espresso in mm).

Oggi si tende a dare la massima importanza al valore di lettura alla prima ora.

Una nuova metodica oggi largamente in uso si basa sul principio di misura della fotometria capillare che consiste nella accelerazione delle emazie in un capillare. Viene misurata mediante lettura fotometrica, 1000 volte in circa 20 secondi per ogni campione, la capacità di aggregazione e di sedimentazione degli eritrociti. Un algoritmo di calcolo estrapola i mm di VES alla prima ora.

I valori di riferimento sono per gli uomini <25, per le donne < 35.

L’impilamento più rapido è stato messo in conto di forze elettrostatiche esercitantisi fra i singoli eritrociti che sono correlate all’equilibrio proteico del sangue; una inversione del rapporto albumine/globuline, un aumento del fibrinogeno e delle alfa 2-globuline sono i fattori predominanti nel determinarlo, mentre una iperbetaglobulinemia sembra essere un fattore di ostacolo.

Nell’ambito delle malattie infettive la sedimetria trova un impiego particolarmente utile nella tubercolosi e nella febbre reumatica nelle quali un aumento dei valori sedimetrici può segnalare fasi di riacutizzazione in anticipo sul dato clinico.

Elevati valori di eritrosedimentazione denunziano fasi acute, evolutive, flogistico-essudative della malattia, di prognosi pertanto severa, mentre la riduzione di valori sedimetrici in precedenza elevati depone decisamente per una evoluzione verso la guarigione o il cronicismo.

Nella fattispecie in ogni processo settico e infettivo la determinazione della velocità di sedimentazione delle emazie offre importanti elementi per la prognosi; questo vale anche nell’ambito di forme morbose non infettive decorrenti con necrosi tissutali: ricordiamo la utilità della sedimetria come criterio prognostico nell'infarto del miocardio e indiziario in molte neoplasie maligne.

La diminuzione della velocità di sedimentazione delle emazie è quasi esclusivamente legata a policitemia (primitiva o secondaria); valori sedimetrici inferiori alla norma sono stati segnalati anche nello shock anafilattico.

Lipidi del plasma.
I lipidi totali del plasma variano fra 500 e 1000 mg% con un valore medio di 750.
Comprendono i trigliceridi, il colesterolo, i fosfolipidi e piccole quantità di acidi grassi liberi:
— i trigliceridi sono presenti con valori oscillanti fra 75 e 170 mg%. Il dosaggio dei trigliceridi si basa su una preventiva idrolisi enzimatica e su una successiva misurazione a partire dal glicerolo così liberato;
il colesterolo è presente con valori variabili fra 150 e 240 mg% (di cui un terzo di colesterolo libero e due terzi di esteri del colesterolo).
Il dosaggio del colesterolo viene oggi effettuato con un metodo enzimatico.

I lipidi non circolano come tali nel sangue ma sono veicolati da particolari proteine dette lipoproteine.

I chilomicroni visibili al microscopio (diametro 0,1-5 |x), sono i complessi lipoproteici di più bassa densità; sono composti per il 90% di trigliceridi e solo per l’l% di proteine.
Sintetizzati nella parete dell’intestino, raggiungono il torrente circolatorio attraverso il dotto toracico; la lipo-protein-lipasi dei tessuti ne idrolizza i trigliceridi in acidi grassi e glicerolo.
Sono responsabili dell’aspetto opalescente, torbido o lattescente del siero che si può osservare dopo il pasto.

Le very low density lipoproteins (VLDL) sono devolute al trasporto dei trigliceridi sintetizzati dal fegato.

Le iow density lipoproteins (LDL) veicolano i tre quarti del colesterolo e derivano dalle VLDL.

Le high density lipoproteins (HDL) sono ricche di protidi e fosfolipidi e veicolano un quarto del colesterolo (il cosiddetto colesterolo buono in quanto sembra che questa frazione lipoproteica eserciti una azione protettiva al contrario della frazione LDL che costituisce un fattore di rischio di aterosclerosi).

La separazione elettroforetica delle lipoproteine ha reso possibile uno studio più facile dei complessi lipoproteici; è stato visto infatti che:
le HDL migrano in campo elettrico come a-lipoproteine;
le LDL come (ì-lipoproteine ;
le VLDL, a una velocità intermedia, come pre-fi-lipoproteine.

Più che gli isolati valori, della colesterolemia e della trigliceridemia ha interesse diagnostico uno studio integrato di questi parametri e di quelli forniti dal tracciato elettroforetico delle lipoproteine che ha consentito un inquadramento di questi disordini metabolici in cinque classi dotate di particolare significato.

Il colesterolo presente nel sangue in quantità elevata può depositarsi a livello corneale (arco corneale), nel tessuto sottocutaneo delle palpebre (xantelasmi), nelle mani e nei piedi (xantomi piani), a livello tendineo (xantomi tendinei).

Particolare valore pratico ai fini di una valutazione del rischio di cardiopatia ischemica ha uno studio combinato della colesterolemia totale e delle frazioni LDL e HDL: il rischio va infatti aumentando in proporzione diretta al colesterolo totale e in proporzione inversa all’HDL-colesterolo.

L'HDL-colesterolo sembra esercitare una attività protettiva sui vasi; a parità di età e di sesso è più elevato in chi pratica una attività fisica rispetto ai sedentari, è più elevato nei non fumatori rispetto ai fumatori ed è più basso nei diabetici (tutti soggetti a rischio, di ateromasia coronarica).

Il dosaggio delle apoproteine consente una migliore valutazione del rischio di cardiopatia ischemica rispetto al colesterolo e ai trigliceridi.

Complemento.
Il sistema del complemento è costituito da un gruppo di proteine, principalmente enzimi presenti nel sangue ed in grado di interagire con il complesso antigene-anticorpo provocandone la lisi. Ad oggi è noto che il sistema del complemento è costituito da 18 differenti proteine indicate utilizzando la lettera maiuscola C seguita da un numero (Cl, C2, C3, ecc.) oppure utilizzando altre lettere. Costituiscono circa 1/10 della frazione globulinica del siero e il loro peso molecolare varia da 23.000 a 200.000.

L’attivazione del complemento può avvenire attraverso la via classica , innescata da anticorpi della classe delle IgG (ad eccezione delle IgG,£) o delle IgM, o attraverso la via alternativa utilizzata quando l’organismo incontra per la prima volta l’antigene in oggetto. In quest’ultimo caso si ha l'intervento di un fattore sierico definito properidina che agisce in presenza di ioni Mg+ + ed altri due cofattori sierici. Una volta attivato il complemento, attraverso una delle due possibili vie, avviene una “cascata” di eventi che culmina con il legame del complemento ad una porzione delPanticorpo, legato all’antigene, corrispondente al frammento cristallizabile (Fc). "" ```
Le leishmanie possono essere trovate in grande quantità nel caso di una leishmaniosi viscerale.
Esse sono in parte libere e in parte contenute all’interno di cellule endoteliali e soprattutto dei macrofagi che ne sono letteralmente zeppi.

Plasmodi.
Fra i parassiti intracellulari il plasmodio della malaria è indubbiamente il più importante.
Si tratta di un protozoo appartenente agli sporozoi; ne sono note tre varietà:
— il Plasmodium vivax responsabile della malaria terzana benigna;
— il Plasmodium malariae responsabile della malaria quartana;
— il Plasmodium falciparum responsabile della malaria estivo-autunnale.

I parassiti malarici si riscontrano in circolo all’interno dei globuli rossi poche ore prima e durante il brivido che precede l’attacco malarico febbrile.
In certi casi si possono riconoscere molti parassiti per campo microscopico (nella malaria terzana benigna o primaverile), mentre in altri casi, per l’accumulo di parassiti negli organi interni, il reperto periferico può essere assai scarso (nella malaria estivo-autunnale).

I parassiti malarici presentano un estremo polimorfismo dovuto alle successive fasi di sviluppo nelle quali sono sorpresi, ai loro attivi movimenti ameboidi, alla contemporanea presenza di forme asessuate e di forme sessuate (gametociti), al possibile intrecciarsi di due o tre generazioni plasmodiali.

I piccoli trofozoiti (parassiti giovani del ciclo asessuato) sono in genere conformati ad anello e hanno un colore rosa con piccola massa cromatinica rossa e ben definita, si prestano ad essere confusi dall’operatore inesperto con piastrine sovrapposte a globuli rossi.

Gli schizonti sono parassiti in un ulteriore stadio evolutivo le cui dimensioni sono maggiori, la forma è variabile e presentano evidenti e più o meno numerosi granuli di pigmento melaninico (di colore nero) nel loro citoplasma mentre la cromatina si distribuisce in piccoli granuli.

Le rosette sono schizonti maturi; comprendono da 6 a 24 piccoli merozoiti addossati l’uno all’altro; ogni merozoite presenta una piccola massa cromatinica; dopo la rottura del globulo rosso ciascuno di essi costituirà un parassita pronto a parassitare un nuovo eritrocita e a ricominciare così il ciclo asessuato.

I gametociti sono le forme sessuate dei plasmodi malarici; si tratta di parassiti larghi, a contorno più definito: le femmine (macrogametociti) sono più grandi dei maschi (microgametociti).

I caratteri parassitologici sopraddescritti rendono ragione del perché la malaria decorre con il quadro di una anemia emolitica febbrile in analogia ad un’altra malattia: la febbre di Oroya, dovuta alla Bartonella bacilliformis, un germe Gram-negativo, aerobio obbligato, ben colorabile con il metodo di Giemsa, che viene parimenti repertato all’interno dei globuli rossi sui comuni strisci di sangue.
Si tratta di una malattia assai diffusa nelle Ande peruviane.

1) L’epistassi indica:
a) emorragia dai vasi della mucosa nasale;
2) Il termine proctorragia indica:
b) emissione anale di sangue rosso vivo;
3) Nelle emoglobinurie le urine sono:
a) scure;
4) La porpora cutanea è caratterizzata da:
b) presenza contemporanea di petecchie ed ecchimosi;
5) Il morbo di Werlhof è una:
c) porpora trombocitopenica idiopatica.
6) Con il tempo di protrombina si studia:
c) la fase plasmatica dell’emostasi.
7) Il valore ematocrito normale è circa:
b) 37;
8) Per formula leucocitaria si intende:
a) il valore percentuale dei leucociti;
9) Nelle anemie ipocromiche il valore globulare è:
c) diminuito.
10) I reticolociti sono normalmente:
a) 5-10 per 1000 eritrociti;
11) La estrema variabilità morfologica degli eritrociti è detta:
a) anisocitosi;
12) Il diametro normale di un globulo rosso è circa:
c) 7,5 micron.
13) Nel morbo di Cooley si realizza un patologico aumento della:
a) emoglobina F;
14) Il mieloblasto fa parte della:
b) serie granuloblastica;
15) Le piastrine sono presenti nel sangue in misura di:
c) 200-300.000 per mm3.
16) La leucocitosi è:
a) un aumento del numero del leucociti;
17) Un aumento patologico (oltre il 15%) del numero delle plasmacellule nella biopsia del midollo osseo indica:
b) mieloma multiplo;
18) Un soggetto di gruppo A può dare il proprio sangue a:
b) un soggetto di gruppo A oppure AB;
19) Un soggetto Rh- può ricevere una trasfusione di sangue da:
a) un soggetto Rh-;
20) Le proteine nel sangue sono circa:
b) 7,5 g%;
21) Nell’elettroforesi delle proteine le albumine migrano verso il polo positivo:
a) più velocemente delle gammaglobuline;
22) La proteina di Bence-Jones si trova:
c) nelle urine.
23) Nella policitemia vera la VES è:
a) bassa;
24) I chilomicroni sono lipoproteine a bassa densità composti da:
c) trigliceridi.
25) Con la sierodiagnosi di Widal si ricercano nel siero anticorpi anti-:
a) salmonella;
26) Il plasmodio è l’agente eziologico della malattia parassitaria detta:
b) malaria;

L'ipofisi o ghiandola pituitaria è contenuta nella sella turcica dello sfenoide.
La sua faccia superiore è separata dalla base dell’encefalo da una piega della dura madre denominata diaframma della sella turcica, che lascia passare al centro il peduncolo ipofisario: questo collega la ghiandola con l'ipotalamo.

L’ipofisi offre a considerare tre parti:
una parte anteriore detta adenoipofisi che presenta una struttura ghiandolare endocrina a nidi e cordoni cellulari.
Le cellule epiteliali che costituiscono questi cordoni sono di tre tipi:
• le cellule eosinofile o acidofile (cellule alfa), 37%;
• le cellule basofile o cianofile (cellule beta), 11 %;
• le cellule cromofobe (cellule gamma), 50%, considerate come cellule giovani che possono evolvere in senso acidofilo o in senso basofilo.

Queste cellule hanno compiti secretori ben determinati;
una parte intermedia (che nell’uomo è rudimentale);
una parte posteriore detta neuroipofisi collegata da un peduncolo con alcuni nuclei dell’ipotalamo; è costituita da una struttura nervosa di tipo gliale nel cui interno si trovano i pituitociti dotati di attività secretoria.

Fibre nervose diencefalo-ipofisarie decorrono compatte nel peduncolo della ghiandola.
L’ipotalamo modula l’attività dei lobi anteriore e posteriore dell’ipofisi in due modi diversi.
I neurormoni da esso sintetizzati raggiungono l’ipofisi anteriore direttamente attraverso un sistema vascolare portale specializzato e regolano la sintesi e la secrezione dei sei principali ormoni peptidici dell’ipofisi anteriore; non esistono connessioni neurali dirette tra l’ipotalamo e l’ipofisi anteriore.
L’ipofisi posteriore è costituita da assoni che originano dai corpi cellulari di neuroni localizzati nell’ipotalamo: servono come siti di deposito per due ormoni peptidici sintetizzati nell’ipotalamo, i quali a livello periferico hanno la funzione di regolare il bilancio idrico, l’emissione del latte e la contrazione della muscolatura uterina.

È possibile per mezzo della risonanza magnetica nucleare (RMN) ottenere immagini particolareggiate della ghiandola ipofisaria, delle sue dimensioni e morfologia.
Un tumore dell’ipofisi può essere sospettato sulla scorta di sintomi e segni di compressione sugli organi vicini quali:
la cefalea ipofisaria, irradiata alle tempie e riferita al vertice e alle regioni retro-orbitali;
``` Figura 5.1. A) Studio RMN della regione diencefalo-ipofisaria. L’immagine sagittale T1-dipendente dimostra la sella turcica regolare per morfologia, al cui interno è alloggiata la ghiandola ipofisi, costituita anteriormente dall’adeno-ipofisi (freccia bianca) e posteriormente dalla neuro-ipofisi (freccia nera). La freccia aperta indica il chiasma ottico, quella rossa indica il peduncolo ipofisario. B: Bulbo, C: Clivus, CC: Corpo Calloso, M: Mesencefalo, P: Ponte, S: Seno sfenoidale, III: Terzo ventricolo, IV: Quarto ventricolo. B) Studio RMN dinamico dell’adenoipofisi. Le immagini coronali T1-dipendenti sempre dello stesso piano, acquisite a distanza di pochi secondi una dall’altra, durante la iniezione endovenosa a bolo di mezzo di contrasto paramagnetico, dimostrano la progressiva impregnazione del parenchima ghiandolare dell’adeno-ipofisi (frecce bianche) e del peduncolo ipofisario (frecce nere). Le frecce vuote indicano il chiasma ottico.

I processi espansivi dell’ipofisi a lento accrescimento danno una dilatazione uniforme della sella senza distruzione delle sue pareti, il pavimento sellare è approfondito verso i seni sfenoidali, con assottigliamento e inclinazione posteriore del dorso sellare (Fig, 5.4)

I processi espansivi ad accrescimento rapido, quali gli adenomi cromofobi e i carcinomi, determinano un allargamento della sella turcica, un ampliamento dell’adito (per sviluppo della massa neoplastica verso l’alto) e un abbattimento del dorso sellare e delle clinoidi che risulteranno distrutte o comunque ampiamente decalcificate

I tumori dell’ipofisi non decorrono sempre con dilatazione della sella, la compressione sul chiasma ottico che si esercita sulle regioni centrali di questo, là dove decorrono le fibre che trasmettono all’encefalo gli impulsi delle due metà nasali della retina (Fig. 5.1); si possono così realizzare alterazioni significative del campo visivo quali una emianopsia bitemporale oppure una cecità pressoché totale (Figg. 5.2, 5.3 A e B);

la compressione sul diencefalo che si manifesta nei tumori soprasellari (craniofaringiomi) e nei tumori intrasellari di rapido accrescimento che si espandono al di sopra del tentorio sellare. Le sindromi realizzate con maggiore frequenza sono l’obesità, il diabete insipido (per distruzione delle vie nervose diencefalo-neuroipofisarie), disturbi del sonno, alterazioni del senso della fame o della sete;

la sindrome di ipertensione endocranica che si osserva tardivamente soprattutto nelle neoplasie ipofisarie soprasellari;

le alterazioni delle dimensioni e della morfologia della sella turcica evidenziabili con un esame radiologico oppure direttamente dell’ipofisi per mezzo di una TAC oppure di una RMN. All’esame radiologico tradizionale, che comunque rappresenta soltanto un esame di primo livello meritevole di successive precisazioni, la sella appare situata fra le piccole ali dello sfenoide e il clivus, delimitata anteriormente dalle apofisi clinoidee anteriori, e posteriormente dalle apofisi clinoidee posteriori e dalla lamina quadrilatera; è separata dal faringe mediante i seni sfenoidali differentemente pneumatizzati da caso a caso.

Gli adenomi ipofisari sono processi espansivi a carico dell’ipofisi che, a seconda delle dimensioni, si suddividono in microadenomi (<10 mm) o macroadenomi (>10 mm). La classificazione istologica tradizionale suddivide gli adenomi in: cromofobi, acidofili, basofili; quella immunoistochimica ed ultrastrutturale in: adenoma PRL, GH, misti GH e PRL, ACTH, tireotropo, gonadotropo, “nulli".

Figura 5.2. Le vie ottiche e la via per il riflesso pupillare alla luce. La figura offre uno schema per l’interpretazione dei disturbi del campo visivo e dei disturbi del riflesso fotomotore.

Figura 5 .3 .-A ) Emianopsia bitemporale in adenoma eosinofilo dell'ipofisi con acromegalia, B) Cecità pressoché totale per compressione sul chiasma ottico da tumore ipofisario.

lare: l'adenoma basofilo, responsabile del morbo di Cushing, resta in genere un piccolo tumore e questo vale anche per i microprolattinomi responsabili di galattorrea.

I craniofaringiomi o tumori di Erdheim (che derivano dai residui del condotto craniofaringeo e possono essere responsabili della distrofia adiposogenitale di Fröhlich) si sviluppano al di sopra della sella e possono venire sospettati per la presenza di piccole calcificazioni soprasellari.

Ipoplasia della sella è stata segnalata in alcuni nanismi e talvolta nelle obesità e nelle magrezze costituzionali.

Le flogosi possono determinare, come sequela tardiva, calcificazioni della ipofisi apprezzabili come piccole ombre rotondeggianti all’interno della sella turcica.

Le moderne tecniche di RMN hanno permesso di documentare al meglio l’esistenza di soggetti con sella vuota (“ empty sella"). Non si tratta di una sella turcica completamente vuota, ma di un vuoto parziale per il quale la ghiandola ipofisaria si trova schiacciata all’angolo posteriore o anteriore della fossa ipofisaria (Fig. 5.5).

Figura 5.4. Studio RMN della regione diencefalo-ipofisaria, con immagini sagittale e coronale T1dipendenti (A e C), coronale T2-dipendente (D) e sagittale e coronale T1 -dipendenti dopo iniezione endovenosa di mezzo di contrasto paramagnetico (B e E). Si noti lo slargamento della sella turcica per la presenza di una particolarmente voluminosa formazione espansiva intrae soprasellare (frecce bianche), con prevalente accrescimento verso l’alto, con obliterazione della cisterna otticochiasmatica e marcato effetto massa sul chiasma ottico (frecce vuote) che appare sollevato ed improntato. La lesione appare disomogenea in tutte le sequenze, per la presenza di aree solide e di degenerazione cistico-necrotica. Questi reperti RMN consentono la diagnosi di macroadenoma ipofisario; l’approfondimento clinico-laboratoristico ne ha escluso la natura secernente.

L'allargamento della sella può essere indicativo della sindrome della sella vuota, se non sono presenti disturbi endocrini o visivi. La diagnosi può essere confermata dalla TC o dalla RMN. La funzione ipofisaria nei pazienti con sindrome della sella vuota è spesso normale, ma può essere presente un ipopituitarismo. Il paziente tipico affetto da questa sindrome è una donna (più dell'80% dei casi), obesa (circa 75%) e ipertesa (30%), e può avere un'ipertensione endocranica benigna (10%) e una rinoliquorrea (10%). Può essere presente cefalea.

In sintesi si possono considerare:

una sella vuota primitiva che è presente in particolare in donne multipare obese, senza peraltro disturbi metabolici o neurologici di sorta;

una sella vuota secondaria in soggetti affetti da neoplasie ipofisarie trattate, oppure in sindromi di ipertensione endocranica benigna (capaci però di erniazione di una tasca aracnoidea attraverso il diaframma ipofisario) o infine, raramente, in casi di apoplessia ipofisaria.

Semeiotica funzionale dell'adenoipofisi"Releasing factors". I “releasing factors” sono ormoni oligopeptidici prodotti da centri ipotalamici specializzati: convogliati all’ipofisi attraverso il sistema portale ipofisario, stimolano la liberazione degli ormoni ipofisari e sollecitano l’ipofisi alla loro produzione.

Figura 5.5. Studio RMN con immagini sagittali T1 -dipendenti prima (A) e dopo (B) iniezione endovenosa di mezzo di contrasto (mdc) paramagnetico e coronali dopo iniezione endovenosa di mdc (C). Si noti l’ampliamento del cavo sellare che appare occupato da liquido cefalo-rachidiano (o liquor), il peduncolo ipofisario stirato e spostato indietro e la ghiandola ipofisi stratificata nel fondo sellare, con regolare impregnazione dopo mdc.

Essi sono:

il CRH: “ Corticotropin Releasing Hormoneil TRH: “Tbyreotropin Releasing Hormone"-,il GHRH: “Growth-Hormone Releasing Hormone”;

il GnRH: “Gonadotropin Releasing Hormone”.

Stimoline ipofisarie

Le stimoline ipofisarie regolano le ghiandole endocrine corrispondenti ma ne sono a loro volta regolate. Di questi ormoni polipeptidici molti vengono sintetizzati a partire da un precursore comune, la pro-opiomelanocortina (POMC), dalla quale originano l'ACTH, la (3 lipotropina ((3-LPH), l’ormone melanocito-stimolante (Melanocyte-Stimulating Hormone, MSH) a e (3 , le encefaline e le endorfine.

Delle ghiandole endocrine solo le paratiroidi, la midollare surrenale e il pancreas sono svincolate dal controllo adenoipofisario; la tiroide, la corticale surrenale e le gonadi sono invece strettamente collegate ad essa.

Ad esempio: l’ormone tireotropo ipofisario stimola la secrezione tiroidea e l’aumento della tiroxina che così si viene a realizzare frena la secrezione tireotropa; ma questa regolazione ormonica interghiandolare ha come ulteriore meccanismo regolatorio intermedio i nuclei ipotalamici produttori del releasing factor.

la tireostimolina o ormone tireotropo ipofisario(TSH) è secreta dalle cellule basofile; agisce promuovendo la ossidazione enzimatica dello jodio a livello della tiroide e l’increzione dell’ormone tiroideo dalla colloide nel sangue;

la corticostimolina o ormone adrenocorticotropo (ACTH) è secreta dalle cellule basofile; agisce promuovendo una attiva secrezione ormonica a livello della zona fascicolata della corteccia surrenale, ma nel trattamento protratto con ACTH tutto il corticosurrene va incontro a iperplasia;

la gonadostimolina follicolo-stimolante (FSH) è secreta dalle cellule basofile; provoca ipertrofia dell’ovaio, accrescimento dei follicoli e stimola la secrezione di follicolina da parte delle cellule della teca interna del follicolo. Nell’uomo esercita una attiva stimolazione sui tubuli seminiferi promuovendo una vivace spermatogenesi;

la gonadostimolina luteinizzante (LH) è secreta da cellule eosinofile speciali dette “cellule carminio”; la secrezione è promossa da un elevato tenore in estrogeni nel sangue (quale si ha ad esempio nel periodo intermestruale); consente il perfezionamento della maturazione del follicolo, la ovulazione e la formazione del corpo luteo. Nell’uomo promuove la secrezione di testosterone da parte delle cellule interstiziali di Leydig del testicolo;

— la prolattina (PRL) stimola la lattazione durante il puerperio: la sua presenza in circolo in condizioni patologiche provoca ipogonadismo;

— la somatotropina o ormone somatotropo (GH) è secreta dalle cellule eosinofile; nell’età infantile promuove lo sviluppo scheletrico condizionando la statura e per questo è stata chiamata ormone della crescita. Le sue azioni metaboliche possono essere così schematizzate:

• aumento delle sintesi proteiche con parallela diminuzione della azoturia e bilancio proteico positivo;

• azione diabetogena: inibizione della esocinasi, riduzione periferica del consumo di glucosio e aumento della neoglicogenesi lipidica;

• aumento dei processi catabolici dei grassi (con trasformazione degli acidi grassi in corpi chetonici).

La increzione ormonica adenoipofisaria può essere valutata:

— dal tasso delle singole stimoline presenti nel sangue;

— dagli effetti che esse determinano sulle ghiandole endocrine corrispondenti.

Ma di fronte ad un quadro di insufficienza tiroidea ci potremo trovare nella necessità di stabilire se esso è dovuto a una primitiva insufficienza della ghiandola tiroide oppure a un suo torpore funzionale per scarsa secrezione di ormone ipofisario tireotropo (o addirittura di TRH) e questo vale per la insufficienza corticosurrenale e per gli ipogonadismi.

Ecco qualche concetto generale sui mezzi idonei a questo discrimine:

è eccezionale che la insufficiente increzione di un ormone ipofisario resti isolata: tale deficienza prevale, ma quasi sempre altre attività ipofisarie si palesano difettose se opportunamente saggiate;

quando una stimolina ipofisaria è increta in misura insufficiente, la corrispondente ghiandola endocrina rallenta le sue prestazioni funzionali e tende alla atrofia: iniettando tale stimolina ipofisaria potremo osservare una risposta funzionale della ghiandola; se si fosse trattato di un primitivo deficit di questa, non vi sarebbe stata risposta;

quando una malattia endocrina è dovuta alla primitiva deficienza di una ghiandola subordinata al controllo ipofisario, l’increzione della corrispondente stimolina viene ad essere esaltata e questa può essere riscontrata in quantità eccessiva nel plasma.

Difficoltà maggiori incontreremo negli stati iperfunzionali della adenoipofisi : il quadro clinico e i dati di laboratorio denunciano l’iperfunzione della ghiandola subalterna ma molto più complesso è determinare se l’interessamento di questa è primitivo oppure secondario; solo il dosaggio della stimolina ipofisaria fornirà la chiave per una corretta diagnostica differenziale.

Panipopituitarismo anteriore

Il panipopituitarismo anteriore esprime la globale abolizione o la estrema riduzione di tutte le attività ormoniche adenoipofisarie.

La carenza di LH e di FSH nella donna provoca amenorrea, regressione dei caratteri sessuali secondari e infertilità; nell’uomo porta a impotenza, atrofia testicolare, regressione dei caratteri sessuali secondari e riduzione della spermatogenesi con conseguente infertilità. Il deficit di GH in genere non è clinicamente identificabile negli adulti, mentre la carenza di TSH è causa di ipotiroidismo e quella di ACTH di ipocorticosurrenalismo con conseguente astenia, ipotensione e ridotta resistenza agli stress e alle infezioni. Le persone affette da deficit di ACTH non hanno l’iperpigmentazione caratteristica dell’insufficienza corticosurrenalica primitiva.

La malattia di Sheehan decorre con la totale abolizione della secrezione adenoipofisaria da necrosi dell’ipofisi dovuta a una brusca alterazione della emodinamica per emorragia profusa o shock da parto; il deficit somatotropo si associa ai segni di un deficit tireotropo (mixedema, ipotiroidismo), adrenocorticotropo (iposurrenalismo), gonadotropo (amenorrea e gravi processi regressivi della sfera genitale) e luteotrofico (agalattia).

Il morbo di Simmonds è la tappa evolutiva finale della malattia di Sheehan, ma può realizzarsi per qualsivoglia altra alterazione distruttiva dell’adenoipofisi; le complesse alterazioni metaboliche che lo accompagnano (come del resto la splancnometria e le distrofie cutanee) sono in parte riconducibili al deficit somatotropo pur nel contesto del panipopituitarismo anteriore proprio della malattia.

Valutazione della attività somatotropo

Un giudizio sulle più grossolane alterazioni dell’attività somatotropa è facile e scaturisce dall’esame generale del malato:

un deficit somatotropo datante dall’infanzia ha come conseguenza un nanismo ipofisario che sarà quasi sempre un infantilo-nanismo per la concomitante compromissione di altre attività secretorie del lobo ipofisario anteriore e particolarmente della secrezione gonadotropa;

una ipersecrezione somatotropa datante dall’infanzia determina un gigantismo; trattandosi di un adenoma altre attività secretorie potranno risultare compromesse: si possono realizzare ad esempio quadri di infantilo-gigantismo;

una ipersecrezione somatotropa che si istituisce in un soggetto adulto si espleta a livello del periostio che sarà indotto ad una attiva proliferazione responsabile della acromegalia.

Il normale declino del GH legato all’invecchiamento svolge un ruolo importante nello sviluppo della sarcopenia.

La vivace attività osteoblastica e il conseguente accelerato rinnovellamento osseo giustificano le alterazioni umorali: Xiperfosfatasemia alcalina, l’iperfosfatemia, talvolta la ipercalcemia.

La esuberante proliferazione non si limita all’apparato scheletrico: essa interessa la cute e il tessuto sottocutaneo che si presentano ispessiti, e soprattutto i visceri donde la macroglossia e la splancnomegalia.

La valutazione dell’attività somatotropa può essere valutata con precisione attraverso il dosaggio dell’ormone GH. Anche la risposta a un carico orale di glucosio rappresenta un utile metodo per la valutazione dell’attività secretoria: nel soggetto normale la secrezione viene soppressa a <5 ng/ml dopo 90 min dalla somministrazione orale di 75 g di glucosio, mentre livelli compresi tra 5 e 10 ng/ml non sono dirimenti e valori più alti confermano la diagnosi di un eccesso di GH (Fig. 5.6).

Valutazione della attività tireotropa

La massima espressione del deficit secretorio tireotropo è il mixedema ipofisario che può presentarsi entro
1 perimetro di un panipopituitarismo anteriore oppure come elemento patologico isolato sollevando in tal caso difficili problemi diagnostici differenziali.

L’insufficienza tireotropa viene documentata con l’accertamento di una insufficienza tiroidea: saranno utiliz Figura 5.6. Studio RMI della regione encefalo-ipofisaria, con immagini RMI coronali T1 -dipendente (A), T2-dipendente (B) e T1 -dipendente (C) dopo iniezione endovenosa di mezzo di contrasto (mdc) paramagnetico. Si noti la tumefazione del lobo destro dell'adenoipofisi per la presenza di area di ridotta intensità di segnale rispetto al parenchima ghiandolare del lobo controlaterale nell'immagine Tl-dipendente (freccia bianca in A), isointensità di segnale nell'immagine T2-dipendente ed assenza di impregnazione dopo mdc (freccia bianca in C). Dopo mdc, si noti la normale impregnazione del lobo sinistro dell’adenoipofisi (freccia vuota in C). Questi reperti RMN consentono la diagnosi di microadenoma ipofisario secernente; dopo dosaggio di GH, è stata posta diagnosi di acromegalia.

La semeiotica laboratoristica denuncerà:
una diminuzione degli ormoni tiroidei nel sangue;
una colesterolemia sostanzialmente normale.
La somministrazione di TSH può fornire preziosi orientamenti diagnostici perché i test tiroidei si modificheranno rapidamente nel senso di una migliorata funzione.
Il dosaggio radioimmunologico del TSH ha consentito di identificare differenti varietà patogenetiche di ipotiroidismo:
ipotiroidismi con aumento del TSH (di origine primitivamente tiroidea);
ipotiroidismi con TSH normale o ridotto (di origine ipotalamo-ipofisaria).
L’impiego del “releasing faeton del TSH ha consentito di localizzare ancor più selettivamente il difetto. La somministrazione ev di 200-500 mg di TRH sintetico in 15-30 sec è in grado di differenziare i pazienti con patologia ipotalamica da quelli con disfunzione ipofisaria primitiva. Il picco del TSH in risposta al TRH si osserva generalmente 30 min dopo l’iniezione, mentre nei pazienti con patologie ipotalamiche può verificarsi un ritardo nell’aumento dei livelli plasmatici di TSH: tuttavia anche alcuni pazienti con patologie primitive ipofisarie presentano questo tipo di risposta anomala del TSH e addirittura pazienti con patologie ipofisarie possono non presentare alcun aumento dei livelli di TSH in risposta al TRH.

Un iposurrenalismo di origine ipofisaria si osserva nel panipopituitarismo anteriore; il quadro clinico ricorda la malattia di Addison, ma se ne differenzia:
per la mancanza di melanodermia;
per la minore compromissione del ricambio del sodio e del potassio;
per la differente risposta all’ormone adrenocorticotropo: negli iposurrenalismi secondari a deficit ipofisario la risposta alla iniezione di ACTH è buona; negli iposurrenalismi primitivi invece la risposta all’ACTH è nulla.
La differente risposta al CRH può essere utilizzata per distinguere l’insufficienza ipotalamica da quella ipofisaria: dopo la somministrazione ev di 100 mg (o 1 mg/kg) di CRH, la risposta normale consiste in un aumento dell’ACTH plasmatico compreso fra i 30 e i 40 pg/ml; i pazienti con insufficienza ipofisaria non rispondono, mentre quelli con malattia ipotalamica generalmente rispondono.
Pazienti con ipocorticosurrenalismo possono avere livelli sierici basali di cortisolo compresi nel range di normalità ma possiedono una ridotta riserva ipofisaria, con risposte subnormali a uno o più test di stimolazione dell’asse ACTH-surreni. Il metodo più affidabile per la valutazione della riserva di ACTH (come anche di quella di GH e di prolattina) è il test di tolleranza all'insulina: dopo somministrazione di insulina rapida ev alla dose di 0,1 U/kg di peso corporeo in 15-30 sec si valutano i livelli di GH, cortisolo e glucosio al tempo 0 e dopo 20, 30, 45, 60 e 90 min; se i risultati non mostrano una caduta dei livelli di glucosio sierico pari ad almeno il 50%.
Il morbo di Cushing, dovuto a un adenoma basofilo della ipofisi, decorre con iperplasia corticosurrenale bilaterale e per nulla si distingue dall’ipercorticismo di origine surrenale se non per i valori elevati di ACTH nel plasma.
La ipersecrezione ectopica di ACTH può essere realizzata da carcinomi polmonari a piccole cellule. Il quadro clinico di questa sindrome paraneoplastica è dominato dall’astenia, dall’alcalosi ipokaliemica, dalla ipertensione arteriosa e da estese pigmentazioni; elevatissimi i livelli plasmatici dell’ACTH e del cortisolo.

Un deficit gonadotropo datante dall’infanzia determina la istituzione di eunucoidismo; se alla insufficienza gonadotropa si somma un deficit somatotropo si realizza un infantilo-nanismo.
Un deficit gonadale è di frequente osservazione anche nelle malattie ipofisarie che decorrono con isolata iperincrezione di altri ormoni (acromegalia, morbo di Cushing).
Il dosaggio delle gonadostimoline è in grado di suddividere gli ipogonadism in due categorie:
ipogonadism ipergonadotropi (di origine gonadale) nei quali sono elevati i livelli di FSH e di LH nel plasma;
ipogonadism ipogonadotropi (di origine ipofisaria) nei quali i livelli di FSH e LH nel plasma sono inferiori alla norma; se acquisiti nell’età adulta realizzano vistosi processi regressivi a carico degli organi genitali.
Nella sindrome di Kallmann la carenza specifica di GnRH è spesso associata a difetti della linea mediana del volto, che comprendono anosmia, cecità per i colori, labioschisi o palatoschisi. La malattia deriva da difetti genici localizzati a livello del cromosoma X nelle forme legate al sesso della malattia e denominati geni KALIG-1 (JKALlmann’s syndrome Interval Gene 1), che non sono più in grado di produrre GnRH.
torrea, cioè con anormale secrezione di latte che può essere spontanea o dopo una manovra di spremitura dei dotti galattofori.
Questa situazione si può verificare:
— nella sindrome di Forbes-Albright, dovuta a un tumore ipofisario secernente prolattina; la galattorrea in questi casi si manifesta anche nei maschi;
nella sindrome di Cbiari-Frommel, una associazione di amenorrea e atrofia ovarica dopo un allattamento fisiologico;
nella sindrome di Ahumada-Del Castillo, in donne che non hanno partorito, in associazione ad amenorrea e ipergonadostimolinemia.
Queste ultime due sindromi sono attribuite alla mancata secrezione di un inibitore ipotalamico della prolattina (PIF) ma più di sovente sono in realtà dovute a un microprolattinoma.
Nella sindrome di Zondek, Bromberg e Rozin la galattorrea si accompagna a menometrorragie con utero grosso e soffice, ipergonadostimolinemia, ipertiroidismo ed ipoglicemia.
Il dosaggio radio-immunologico della prolattina sarà particolarmente utile in questi casi.
Dosaggio degli ormoni ipofisari
Gli ormoni ipofisari sono ormoni polipeptidici e circolano nel sangue in quantità dell’ordine del nanogrammo o del picogrammo per ml di plasma.
Per poterli valutare nelle loro concentrazioni abituali è quindi necessario impiegare metodi sofisticati e molto sensibili che però sono andati semplificandosi sulla scorta di una esatta standardizzazione dei reattivi, tant’è che oggi sono a disposizione “kit” diagnostici affidabili.
Il principio del metodo è il seguente:
— l’ormone che vogliamo studiare è una sostanza proteica, dotata quindi di proprietà antigene e in grado di promuovere la produzione di un anticorpo specifico se iniettata allo stato puro in animali di altra specie. Questo anticorpo avrà la proprietà di legarsi in vitro con il corrispondente antigene (cioè con l’ormone che vogliamo studiare) e solo con esso;
Valutazione della attività prolattinica
L’agalattia cioè la mancanza della montata lattea, attribuita a un deficit incretorio di prolattina è uno dei segni clinici precoci della necrosi acuta ipofisaria del post-partum (responsabile della malattia di Sheehan).
La iperincrezione di prolattina decorre invece con galattorrea.
 240 S E M E IO T IC A M E D IC Aormone anticorpoproteico specifico» + S =ormoneproteico anticorpomarcato specifico» 3 ^complessoantigeneanticorpo
Hcomplessoantigeneanticorpo
H
H » H W
H W r 
M » H »H 
Tabella 5.1. Valori medi normali degli ormoni ipofisari dosati con metodo radioimmunologico.
Ormone Valori basali
Ormone somatotropo (GH) 3 ng/ml
Ormone tireotropo (TSH) 0,1-3,5 ng/ml
Ormone adrenocorticotropo 10-60 pg/ml(ACTH)
Ormone gonadotropo follicolo-stimolante (FSH)
Ormone gonadotropo luteo-stimolante (LH)
Prolattina (LT)
0,2-5 ng/ml (picco ovulatorio: 2-17 ng/ml)
1-5 ng/ml (picco ovulatorio: 6-30 ng/ml)
5,15 ng /ml (uomo) 5,25 ng/ml (donna)
Figura 5.8. Rappresentazione schematica del dosaggio radioimmunologico di un ormone proteico. (La spiegazione nel testo).
se noi disponiamo dell’ormone in esame marcato con un tracciante radioattivo (125I ad esempio) l’anticorpo sarà in grado di legare l’ormone marcato che ovviamente conserva il suo carattere di antigene specifico;
allestiamo una serie di provette contenenti il complesso ormone-125I + anticorpo specifico in uguali concentrazioni e aggiungiamo alle singole provette quantità note progressivamente crescenti dell’ormone non marcato che intendiamo dosare; questo sostituirà nel complesso antigene-anticorpo l’ormone marcato in misura crescente con l’aumentare della sua concentrazione: sarà possibile costruire una curva di taratura che dalle quote di ormone 125I spostate ci farà risalire alle quantità di ormone non marcato che ne ha preso il posto;
se in una delle provette contenenti il complesso ormone marcato-anticorpo specifico noi aggiungiamo 1 ml del plasma in esame, saremo in grado di valutare sulla curva di taratura la concentrazione ignota dell’ormone naturale corrispondente dalla quantità di ormone marcato spostato.
Il dosaggio radioimmunologico prevede, oltre l’ormone marcato con 125I, l’anticorpo specifico ed un apparecchio (“gamma counte?’) per il conteggio di radiazioni gamma.
Con questo metodo oggi è possibile misurare la concentrazione plasmatica degli ormoni ipofisari e degli ormoni polipeptidici non ipofisari.
Riportiamo nella tabella 5.1 i valori medi normali degli ormoni ipofisari dosati con metodo radioimmunologico. È attualmente possibile posare gli ormoni ipofisari anche con metodo ELISA.
Semeiotica funzionale della neuroipofisi. La vasopressina e la oxitocina sono degli ormoni octapeptidi che differiscono fra di loro soltanto per due aminoacidi; sono secreti dalle cellule nervose dei nuclei sopraottico e paraventricolare dell’ipotalamo, trasportati per via nervosa all’ipofisi posteriore e accumulati nei pituitociti:
la vasopressina ha elettiva azione sulla muscolatura liscia viscerale e vasale ed è devoluta a promuovere il riassorbimento dell’acqua a livello dei tubuli renali;
la oxitocina è dotata di azione contratturante sulla muscolatura dell’utero e sui dotti galattofori durante l’allattamento.
In condizioni normali la secrezione di adiuretinci (ADH) è regolata:
dalla osmolarità plasmatica, attraverso recettori intracranici situati nell’ipotalamo anteriore;
dal volume dei liquidi extracellulari, attraverso recettori cardiopolmonari alcuni dei quali sarebbero stati localizzati nelle pareti dell’atrio sinistro.
Processi morbosi che distruggono la neuroipofisi, e più frequentemente processi morbosi che determinano una discontinuazione della neuroipofisi dai centri ipotalamici, determinano la istituzione di un diabete insipido dovuto a un difetto di secrezione della adiuretina.
In sintesi il diabete insipido può essere primitivo, caratterizzato da una marcata riduzione dei nuclei ipotala-
Figura 5.9. Risonanza magnetica nucleare in un caso di diabete insipido. Si può notare l’ispessimento (freccia) del peduncolo ipofisario.
mici del sistema neuroipofisario, o secondari, dovuto a una varietà di lesioni patologiche, tra le quali l’ipofisectomia, i traumi cranici (in particolare le fratture della base cranica), i tumori soprasellari e intrasellari (primitivi o metastatici), l’istiocitosi a cellule di Langerhans (malattia di Hand-Schuller-Christian), i granulomi (sarcoidosi o tubercolosi), le lesioni vascolari (aneurismi e trombosi) e le infezioni (encefalite o meningite).
La semeiotica funzionale della neuroipofisi si ~ fa r f° n^a su^a Prova della sete che verrà applicata in caso di sospetto d ia bete insipido con le modalità e le cautele già ricordate.
Un'altra prova utile a saggiare la continuità del rélais* ipotalamo-neuroipofisario è la prova della Infusione endovenosa ipertonica di cloruro di sodio: si sospende ogni terapia antidiuretica fino al ripristino della sete e della poliuria; si fanno bere in mezz'ora 20 ml di acqua per kg di peso; dopo 30 minuti si applica un catetere a permanenza e si raccolgono campioni di urina di 15 minuti in 15 minuti, calcolando il volume minuto urinario; si infondono poi in 45 minuti 0,25 ml/kg/min di una soluzione al 3 % di NaCl onde valutare la risposta degli osmocettori.
Se le vie ipotalamo-ipofisarie sono indenni questa prova induce pronta contrazione della diuresi mentre nel diabete insipido il volume minuto urinario non si modifica.
Il dosaggio radioimmunologico dei livelli di ADH circolante è forse il metodo più diretto per la diagnosi.
Nel sospetto di un diabete insipido renale, che dipende da una insensibilità dei tubuli renali alla adiuretina, potrà essere eseguita la prova della vasopressina :
-una iniezione di desmopressina determina nel soggetto normale e nel diabete insipido una riduzione della diuresi;
nel diabete insipido renale la somministrazione di adiuretina resterà inefficace.
La sindrome di Schivartz-Ba 1 iter nei portatori di carcinomi bronchiali è una sindrome paraneoplastica caratterizzata da oliguria, ritenzione idrica, iperosmolarità plasmatica e aumentata escrezione renale di sodio.
È stata attribuita ad anormale sintesi di un polipeptide ADH-simile da parte delle cellule tumorali.

L’epifisi con le habenule e la commissura posteriore fa parte del sistema epitalamo-epifisario, connesso con strutture rinencefaliche.
Istologicamente consta di tre tipi di cellule:
le cellule parenchimali o pinealociti;
le cellule ependimali e le cellule astrogliali.
I pinealociti dimostrano segni di attività incretoria e sono devoluti alla produzione di un enzima: la idrossi-indol-o-metil-transferasi, che presiede alla sintesi di un derivato della serotonina, la melatonina (N-acetil-5-metossitriptamina); questa determina la contrazione dei granuli pigmentati dei melanociti.
La secrezione di melatonina sembra controllata dall’esposizione alla luce e alla oscurità, in pratica da un “orologio circadiano” endogeno.
La melatonina esercita un effetto ipnoinducente regolando il ritmo sonno-veglia.
La iperfunzione epifisaria sembra indurre un ritardo puberale, mentre la ipofunzione epifisaria sarebbe responsabile di pubertà precoce: la macrogenitosomia precoce di Pellizzi potrebbe pertanto essere riconducibile ad una soppressione della fisiologica attività della pineale.
Meno chiaro l’effetto della epifisi sulla tiroide: sarebbe stata riconosciuta una attività inibente epifisaria sulla secrezione ipotalamica del TRH e quindi della tireotropina.

La ghiandola tiroide è costituita da due lobi laterali riuniti da una porzione trasversale o istmo: sull’istmo della tiroide si inserisce talvolta una propaggine di tessuto tiroideo che si dilige verso l’alto detta piramide di Lalouette, residuo del dotto tireoglosso.
La tiroide si trova in corrispondenza della base del collo dove aderisce alla trachea e alla laringe delle quali segue i movimenti durante la deglutizione.
I lobi laterali della ghiandola tiroide, ricoperti anteriormente dal terzo inferiore dei muscoli sternocleidomastoidei, si spingono posteriormente fin quasi a toccare l’esofago.
La unità funzionale elementare della ghiandola tiroide è il follicolo tiroideo, piccola cavità rotondeggiante delimitata da uno strato di cellule epiteliali che presentano altezza maggiore o minore secondo il grado di attività; sintetizzano l’ormone che viene in gran parte raccolto nel lume follicolare, che contiene una sostanza amorfa detta La palpazione della tiroide.

Gozzo diffuso in paziente con malattia di Greves.

Gozzo retrosternale: è evidente la opacità mediastinica nelle parti superiori dei due emitoraci.

Ecotomografia della ghiandola tiroide in un caso di morbo di Graves: in A è possibile apprezzare l’aumento diffuso della ghiandola; all’eco-Doppler (B) si apprezza la diffusa vascolarizzazione.

In condizioni normali la ghiandola tiroide non è visibile alla ispezione ed è apprezzabile alla palpazione, soprattutto in soggetti magri, con manovra manuale ponendosi anteriormente alla regione del collo, oppure, utilizzando entrambe le mani, ponendosi dietro il paziente. Per facilitare l’esame palpatorio della ghiandola si invita il paziente a deglutire.

È così possibile accertare la presenza di un aumento volumetrico parziale o totale della ghiandola (gozzo), la sua consistenza, se parenchimatosa oppure dura, la sua eventuale dolorabilità; è per altro impossibile accertare all’esame fisico una ipoplasia o una aplasia della ghiandola, condizioni che possono essere responsabili di gravi quadri di insufficienza tiroidea.

Il gozzo è un aumento di volume della ghiandola tiroide.

La tiroide aumentata di volume deforma in maniera caratteristica la base del collo: invitando il paziente a deglutire a vuoto, la ghiandola si solleva solidalmente al laringe e alla trachea e si disegna bene sotto la cute.

La palpazione consentirà di delimitarne i lobi laterali e di percepirne l’istmo, di apprezzarne la superficie e la consistenza e di accertare una sua eventuale dolorabilità e la presenza di fremiti arteriosi.

Il gozzo diffuso interessa globalmente la ghiandola; il gozzo circoscritto ne interessa isolatamente una parte.

Un gozzo retrosternale può essere sospettato clinicamente dalla presenza di una ottusità parasternale alta; all’esame radiografico esso apparirà come un’ombra debordante lateralmente dal manubrio sternale nella quale spesso si inscrivono grossolane calcificazioni.

La ecotomografia della ghiandola tiroide consente di valutare le sue dimensioni, la sua vascolarizzazione, il significato di un nodulo, in particolare di stabilire se si tratta di un forma solida (adenoma) oppure a contenuto liquido (cisti), e soprattutto di natura neo-plastica. In questo caso è estremamente utile la valutazione dei margini del nodulo e la sua vascolarizzazione, se perilesionale oppure intralesionale. L'ecotomografia risulta di particolare utilità anche nella identificazione di lesioni microdulari, spesso del tutto asintomatiche: la diagnosi di natura (benigna oppure maligna) può essere sospettata per la presenza di specifiche caratteristiche, salvo poi essere definitivamente confermata dall’esame citologico tramite agoaspirato cellulare.

Utile può risultare anche la tomografia assiale computerizzata, che permette di definire con precisione la dimensione di un gozzo, e che può indicare eventuali compressioni della trachea.

Sia i gozzi diffusi che i gozzi circoscritti possono essere divisi in tre grandi categorie:

gozzi semplici: che decorrono senza apprezzabili alterazioni della funzione tiroidea;

gozzi con ipotiroidismo: che decorrono con insufficienza funzionale;

gozzi con ipertiroidismo: che decorrono con un anormale esaltamento della funzione dell’organo.

Nel gozzo diffuso la ghiandola tiroide è uniformemente aumentata di volume e presenta consistenza parenchimatosa per aumento del numero dei follicoli tiroidei e del connettivo interfollicolare. Non vi sono segni di ipo o di ipertiroidismo.

La sindrome di Pendred (gozzo eutiroideo con sordomutismo, facies di uccello e disgenesia epifisaria delle anche) è dovuta a un difetto metabolico ereditario nella utilizzazione dello iodio da parte della tiroide.

La tiroidite acuta e la tiroidite subacuta di De Queruain realizzano un uniforme aumento di volume della ghiandola tiroide la quale è dolente alla palpazione, con edema e aumento di temperatura della cute sovrastante.

Micronodulo tiroideo: l’ecotomografia permette di visualizzarne l’ipoecogenicità, i margini sfumati e le microcalcificazioni, aspetti che depongono per malignità.

Il carcinoma tiroideo in fase iniziale può assumere i caratteri di un gozzo nodulare: la consistenza del nodulo è spesso molto dura, ma la diagnosi di malignità è tutt’altro che agevole.

Un gozzo semplice può raggiungere dimensioni cospicue, così da disturbare importanti strutture viciniori; potrà determinare:

disfagia per compressione dell’esofago;

disfonia per compressione del nervo laringeo ricorrente;

dispnea per compressione della trachea.

La possibile evoluzione in ipotiroidismo o ipertiroidismo è stata già ricordata.

Tomografia assiale computerizzata della regione del collo. Presenza di gozzo multinodulare: si noti il prevalente interessamento del lobo sinistro, senza compressioni tracheali.

Nelle tiroiditi acute, come pure nella tiroidite subacuta di De Queivain, si possono osservare tre successive fasi funzionali:

una fase iniziale di ipertiroidismo attribuita a una più facile immissione in circolo dell’ormone;

una fase ipotiroidea;

una fase di ripresa funzionale attribuita alla sollecitazione TSH conseguente alla seconda fase.

La evoluzione in ipotiroidismo per anormali reliquati cicatriziali è possibile.

Un gozzo diffuso è presente anche nella malattia di Graves.

Il gozzo nodulare presenta vistose irregolarità in forma di salienze rotondeggianti di consistenza teso-elastica, equivalente semeiologico delle cisti colloidi.

Nel gozzo colloido-cistico l’aumento di volume può interessare uno dei lobi laterali o il lobo mediano: una accurata pal

Negli abitanti delle valli alpine dove il gozzo incide in estesi strati della popolazione, si riscontrano frequentemente gozzi diffusi o nodulari con ipotiroidismo (gozzo endemico).

La carenza di iodio non consente una adeguata produzione di ormone tiroideo, il quale come è noto, è un ormone tetraiodato. Il deficit tiroxinemico ha come conseguenza una anormale sollecitazione della adenoipofisi a secernere ormone tireotropo (TSH); l’ormone tireotropo stimola la tiroide ma questa produce una colloide necessariamente povera di ormone che tende a ristagnare nel lume follicolare e a distenderlo. Quando la carenza iodica è legata a un difetto metabolico individuale il gozzo può essere osservato anche in zone non gozzigene (gozzo sporadico).

La tiroidite linfomatosa di Hashimoto è dovuta ad una diffusa infiltrazione linfocitaria della ghiandola.

Ecotomografia della ghiandola tiroide in un caso di adenoma tossico di Plummer (conferma operatoria). A) Scansione trasversale: la massa adenomatosa è ben delimitata, lateralmente si apprezzano i vasi del collo. B) Scansione longitudinale.

L a tumefazione tiroidea inizialmente è modesta ma poi si rende vistosa e si accompagna a ipotiroidismo. Nella ulteriore evoluzione, alla proliferazione linfocitaria si associa una proliferazione connettivale e la forma morbosa sfocia nella tiroidite lignea o malattia di Riedel.

L a tiroidite lignea è di agevole accertamento all’esame clinico: la tiroide, mostruosamente tumefatta, presenta una consistenza lapidea; sono interessati per compressione: l’esofago, la trachea e i nervi laringei ricorrenti.

L a tiroidite di Chagas abbastanza frequente nell'America del Sud è una tiroidite cronica dovuta al Tripanosoma cruzi decorrente con gozzo ipotiroideo.

Il carcinoma della ghiandola tiroide può realizzare la distruzione del parenchima tiroideo: il gozzo presenta una caratteristica durezza lapidea, una superficie il più delle volte irregolare, una spiccata aderenza ai tessuti circostanti, un rapido accrescimento con invasione di strutture vicine (nervi laringei!). Le metastasi nelle linfoghiandole laterocervicali sono precoci: precoce è anche la colonizzazione metastatica a distanza soprattutto nel polmone e nello scheletro.

Due sono le varietà fondamentali di gozzo con ipertiroidismo:

l’adenoma tossico di Plummer;

il gozzo esoftalmico di Flajani-Basedow-Graves.

L’adenoma tossico di Plummer può interessare globalmente la ghiandola tiroide (adenomatosi multipla della ghiandola tiroide) oppure essere circoscritto e talvolta di dimensioni così modeste da sfuggire alla indagine palpatoria.

L’adenoma tossico, tramite una esagerata sintesi tiroxinica, scatena un quadro generale di ipertiroidismo grave. Il quadro ipertiroideo dell’adenoma tossico si differenzia nel suo profilo clinico dal quadro della

malattia di Flajani-Basedow: i disturbi cardio-vascolari (tachicardia, crisi di fibrillazione atriale, ipertensione arteriosa, sofferenza miocardica) sono molto più evidenti e precoci; l’esoftalmo fa difetto.

Il gozzo esoftalmico di FlajaniBasedow-Graves è caratterizzato da un uniforme e cospicuo ingrandimento della ghiandola tifoide, la quale viene a sporgere in maniera vistosa alla base del collo. La consistenza della ghiandola è parenchimatosa, la superficie è liscia, non è dimostrabile aderenza ai tessuti circostanti. La cute sovrastante presenta con facilità un arrossamento distrettuale che disegna la ghiandola ( segno di Maraiìorì).

Alla palpazione dei lobi laterali è possibile accertare la vivace pulsazione delle arterie tiroidee (da non confondersi con la pulsazione delle arterie carotidi sottostanti!): esercitando una certa compressione sarà percepito un fremito sistolico dovuto all’accelerato transito del sangue nelle arterie tiroidee.

L'esoftalmo non sempre simmetrico, qualche volta unilaterale, è catatterizzato dalla protrusione dei globi oculari per edema mixomatoso dei muscoli e accumulo di adipe nello spazio retrobulbare. La rima palpebrale risulterà divaricata in conseguenza della protmsione del bulbo oculare, ma lo sarà anche per una retrazione tonica del muscolo elevatore della palpebra superiore ( segno di Dalrympé) che conferisce al paziente una particolare fissità dello sguardo (esoftalmopalpebro-retrattilè).

Negli esoftalmi di grado maggiore la rima palpebrale non viene praticamente mai chiusa: ne potranno derivare gravi alterazioni corneali.

Una valutazione quantitativa precisa dell’esoftalmo può essere fatta mediante esoftalmometria, procedura di competenza specialistica.

L’esoftalmo non è sinonimo di ipertiroidismo: esistono forme di competenza oculistica da tumori o granulomi dell’orbita o da aneurisma del seno cavernoso.

'L'esoftalmo maligno post-operatorio si può manifestare dopo tiroidectomia e presenta una evoluzione progressiva. L'esoftalmo dell'ipertiroidismo è accompagnato da una serie di altri segni oculari dei quali ricordiamo quelli più utili in pratica:
segno di Stellwag: rarità dell'ammiccamento;
segno di Moebius: difetto di convergenza dei bulbi oculari quando il paziente guarda un oggetto che gli si sta avvicinando;
segno di Joffroy: mancata contrazione del muscolo frontale quando il paziente rivolge in alto lo sguardo;
segno di Graefe: mancato abbassamento della palpebra superiore nello sguardo verso il basso;
segno di Sainton: nistagmo nello sguardo laterale;
segno di Kocher: retrazione crampiforme della palpebra superiore nei bruschi cambiamenti di direzione dello sguardo;
segno di Rosenbach: tremore fibrillare della palpebra superiore;
segno di Topolanski: iniezione pericheratica (presente solo negli esoftalmi molto spiccati);
segno di Jellinek: pigmentazione bruna palpebrale e periorbitaria.

Alcuni di questi segni sono conseguenza dell'esoftalmo (o forse della imbibizione mixomatosa dei muscoli oculari), altri della facile esauribilità muscolare (segno di Moebius, segno di Sainton); il segno di Rosenbach non è che una espressione locale del tremore muscolare generalizzato.

La ghiandola tiroide ha la proprietà di:
captare lo iodio dal plasma;
trasformare lo iodio metallico in iodio ossidato (ossidazione enzimatica stimolata dal TSH);
introdurre lo iodio nella molecola della tirosina a formare mono e diiodotirosina;
trasformare la diiodotirosina in tri e tetraiodotironina (tiroxina);
depositare tali ormoni nella colloide dei follicoli donde per azione di enzimi proteolitici controllati dal TSH questi verranno immessi in circolo.

La tiroxina (T4), che a livello dei tessuti si trasforma in triiodotironina (T3), stimola il metabolismo ossidativo delle cellule aumentando il consumo di ossigeno: ciò avviene per catalisi di determinati sistemi enzimatici impegnati nelle ossidazioni a livello dei mitocondri.

È possibile effettuare una valutazione quantitativa della funzione tiroidea attraverso:
la captazione dello iodio da parte della ghiandola tiroide;
il tasso di ormoni tiroidei circolanti.

Ipotiroidismo

L’insufficienza funzionale della ghiandola tiroide determina:
una grave compromissione di tutte le attività mentali (intelligenza, ideazione, memoria) che si manifesta con bradipsichismo (lentezza dei processi psichici), bradilalia (lentezza nella parola) e bradipragia (lentezza nei movimenti);
infiltrazione mixoide dei tessuti che comporta un aumento del peso corporeo e una facies caratteristica (mixedema );
alterazioni distrofiche della cute, dell’apparato pilifero e delle unghie: cute arida e secca, capelli caduchi, unghie fragili;
bradipnea e bradicardia inerenti al diminuito consumo di ossigeno e al rallentamento del metabolismo del tessuto miocardico. L’ombra cardiaca è aumentata di volume (talvolta per idropericardio!), l’elettrocardiogramma presenta un basso voltaggio di tutte le onde;
ipercolesterolemia e iperproteinemia nel quadro di un rallentamento dei processi metabolici intermedi che presiedono all’equilibrio colesterinemico e sieroproteico;
anemia.

Se la malattia data dalla nascita potremo pensare a una atireosi congenita o a una ipoplasia congenita della ghiandola tiroide; se vi sarà gozzo, a un gozzo endemico o a un gozzo sporadico con ipotiroidismo da carenza di iodio o sua cattiva utilizzazione: in tal caso non mancheranno l’infantilo-nanismo e il cretinismo.

Se la malattia è acquisita potremo pensare a una asportazione chirurgica della tiroide, a una distrazione da raggi X o da iodio radioattivo o a un processo di natura infiammatoria (tiroidite), displastica (malattia di Hashimoto) o neoplastica (cancro tiroideo).

Ipertiroidismo

L’esuberanza funzionale della ghiandola tiroide decorre con la seguente sintomatologia:
ipereccitabilità nervosa e instabilità psichica caratterizzate da un evidente tachipsichismo con tachilalia e tachipragia e dall’alternarsi di periodi di eccitamento a periodi di depressione;
ipereccitabilità neuro-muscolare che si associa a debolezza muscolare con facile esauribilità; si manifesta con esagerazione dei riflessi e soprattutto con un tremore muscolare a piccole scosse che si apprezza invitando l’ammalato a distendere le braccia e ad allargare le dita della mano, a protrudere la lingua o a socchiudere le palpebre;
diminuzione del peso corporeo ad onta del forte appetito per l’esaltato metabolismo tissutale; la perdita di peso comporterà non solo la scomparsa dei depositi adiposi ma anche la fusione delle masse muscolari (donde l’aumentata escrezione urinaria di azoto);
cute calda e umida per profusa sudorazione dovuta alle esigenze di una maggiore termodispersione, sempre per l’esaltato livello metabolico dei tessuti; ne consegue polidipsia;
tachipnea per l’incremento della ventilazione polmonare richiesta dal maggior consumo di ossigeno;
tachicardia per l’aumento dei processi metabolici del miocardio;
aumento della portata circolatoria per le maggiori richieste periferiche di ossigeno; ne derivano:
l’accelerata velocità di circolo;
l’aumento della pressione arteriosa differenziale (incremento della pressione sistolica e riduzione della pressione diastolica) che spiega la iperpulsatilità delle arterie (danza delle carotidi, polso celere, aortismo);
l’aumento del lavoro del cuore che porta con il tempo alla cardiopatia tireotossica con scompenso ad alta portata. L’elettrocardiogramma assume un aspetto festonato caratteristico dovuto alle onde P e T appuntite e ravvicinate per la brevità della diastole; frequente la fibrillazione atriale;
diarrea, dovuta a iperperistaltismo intestinale.

Se l’ipertiroidismo decorre con gozzo ed esoftalmo la conseguente diagnosi non potrà essere che morbo di Basedow-Graves.

Gli ipertiroidismi semplici sono quadri di minore gravità che decorrono senza gozzo e rappresentano la esagerazione di un costituzionale orientamento verso l’ipertiroidismo o una iperattività ipofisaria tireotropinica.

Ormoni tiroidei

Gli ormoni tiroidei sono rappresentati dalla tiroxina o tetraiodotironina (T4), che contiene circa l’80% dello iodio circolante, e dalla triiodotironina (T3): sono sintetizzati nel follicolo tiroideo e sono veicolati nel sangue per mezzo di una globulina, la “Thyroxin Binding Globulin”. La T3 circolante deriva per circa l’80% dalla T4 attraverso un processo di deiodazione extratiroidea che si realizza prevalentemente nel fegato e nel rene. In equilibrio con le frazioni legate sono presenti in circolo piccole quote di questi ormoni in forma libera (FT4 Free Thyroxin, FT3), che si ritiene sia la forma biologicamente attiva. L’FT4 costituisce lo 0,05% del totale, mentre per la T3 la quota libera rappresenta lo 0,5%. È l’FT3 che si lega al recettore specifico nucleare attivando la risposta cellulare e il metabolismo cellulare.

I valori normali della T4 e della T3 sono rispettivamente: 60-150 nmol/1 e 1,2-2,8 nmol/1; per l’FT4 e l’FT3 rispettivamente 7-22 pmol/1 e 2,8-5,2 pmol/1.

Dosaggio degli ormoni tiroidei

Il dosaggio degli ormoni tiroidei si realizza con metodo radioimmunologico (RIA) oppure immunoradiometrico (IRMA). Nel primo viene impiegata una proteina (“binding protein ”) al posto di un anticorpo in quanto in grado di legare con una reazione specifica l’antigene o analita di cui si intende misurare la concentrazione; all’antigene da dosare viene quindi aggiunto in piccole quantità un derivato dello stesso antigene marcato con un radioisotopo e dotato di un’attività specifica sufficientemente elevata; quest’ultimo è così in grado di competere (analisi per competizione proteica) con l’antigene da dosare per il reattivo comune (l’anticorpo) presente in difetto rispetto all’antigene. Una volta saturato l’anticorpo, dalla competizione tra antigene libero e legato, valutata con misura radioattiva, si risale alla concentrazione dell’antigene. Nel metodo IRMA è previsto l’impiego di un eccesso di anticorpo specifico marcato che reagirà con lo standard o con il campione fino a legare tutto l’antigene; dopo la separazione dell’anticorpo legato all’antigene il conteggio della radioattività della frazione legata consente la misura diretta dell’antigene presente.

Anticorpi antitiroide

Numerose malattie della tiroide si sviluppano come processo autoimmunitario nei confronti di antigeni specifici della tiroide, come la perossidasi tiroidea (TPO), la tireoglobulina (Tg), i recettori del TSH (TR). Dal dosaggio quindi di questi anticorpi è possibile una migliore definizione diagnostica della tireopatia.

Il dosaggio degli anticorpi antiperossidasi (TPOab), un tempo conosciuti come anticorpi anti-microsoma, che utilizza antigeni umani o più recentemente la TPO umana ricombinante, così come quello degli anticorpi antitireoglobulina (Tgab) si effettua con metodo RIA, IRMA oppure ELISA. I livelli di TPOab e di Tgab sono particolarmente aumentati nelle tiroiditi autoimmuni ed in particolare nella tiroidite di Hashimoto: possono risultare aumentati anche di circa il 50-70% dei pazienti affetti da morbo di Graves, ed anche in soggetti portatori di gozzo sporadico o multinodulare, quale probabile esito di una tiroidite.

Il dosaggio degli anticorpi contro i recettori del TSH (TRab) viene fondamentalmente utilizzato per la diagnosi del morbo di Graves o per prevederne una sua recidiva.

Scintigrafia tiroidea. La tiroide utilizza, in maniera esclusiva, lo iodio per produrre la tiroxina, ormone vitale indispensabile per lo sviluppo dell'organismo. Gli isotopi radioattivi dello iodio (131 I e 123I) possono quindi essere utilizzati per lo studio morfologico e funzionale della tiroide.

Captazione tiroidea. È una procedura con la quale si misura la percentuale di radioiodio captata dalla tiroide a vari intervalli di tempo dalla somministrazione per via orale (131I: 370 KBq; 123I: 3,7 MBq). Nel passato questa misura veniva utilizzata per valutare lo stato funzionale della tiroide (attualmente questo lo si ottiene con il dosaggio degli ormoni tiroidei e del TSH nel sangue); oggi le sue indicazioni sono molto limitate, in quanto la prova di captazione valuta unicamente la capacità della tiroide a captare lo iodio, che è modulata in funzione delle riserve tiroidee dello iodio e dello stato funzionale: la captazione dello iodio può essere aumentata sia in condizioni di ipertiroidismo sia in condizioni di eutiroidismo ma con carenza iodica negli alimenti e può essere depressa sia in condizioni di ipotiroidismo sia in condizioni di saturazione delle riserve iodiche per un eccesso di introduzione di iodio con alimenti, farmaci o cosmetici. La misura della captazione mantiene, invece, il suo valore per stimare la dose terapeutica nell’ipertiroidismo (morbo di Basedow o gozzi nodulari iperfunzionanti) e per il test al perclorato nel sospetto di una mancata organificazione dello iodio
Il test consiste in una misura della captazione dopo 2 ore dalla somministrazione del radioiodio, nella somministrazione di 1 g di perclorato e nella ripetizione della captazione per 2 ore: in condizioni normali la captazione continua a salire, in condizioni patologiche la captazione si riduce drasticamente in quanto il perclorato fa fuoriuscire lo iodio non organificato dalla tiroide.
Scintigrafia tiroidea. In generale la scintigrafia tiroidea è utile per studiare la morfologia, la sede e le dimensioni della tiroide allo scopo di evidenziare eventuali alterazioni strutturali e funzionali del suo parenchima. Di solito è utilizzato il 99mTc pertecnetato somministrato per via venosa alla dose di 74-185 MBq e l’esame è eseguito dopo 30 minuti. Per determinati casi si usa il radioiodio.
Agenesia della tiroide e ricerca di tessuto tiroideo ectopico. In questi casi è obbligatorio utilizzare il radioiodio (nell’adulto: lo 131 I alla dose di 1,850 MBq; nel bambino: lo 123 I alla dose di 3,7 MBq secondo il peso corporeo), in quanto il 99mTc viene captato anche dalle ghiandole salivari rendendo difficile l’interpretazione della scintigrafia, che viene effettuata, di solito, dopo 24 ore dalla somministrazione. La sede più frequente di tessuto ectopico è la base della lingua e lungo il dotto tireoglosso.
Identificazione e caratterizzazione dei gozzi. Analogamente alla classificazione clinica anche scintigraficamente i gozzi possono essere diffusi e nodulari (uninodulari, multinodulari).
Nel gozzo diffuso (gozzo sporadico, morbo di Basedow, tiroidite acuta virale) la tiroide appare uniformemente ingrandita ed ipercaptante con omogenea distribuzione del tracciante.
Nei gozzi nodulari aree uniche o multiple di tessuto tiroideo sono sostituite da tessuto non funzionante (gozzi nodulari freddi) o da tessuto tiroideo iperfunzionante (gozzi nodulari caldi).
Le cisti colloidi sono la causa più frequente dei gozzi nodulari freddi (80%), seguono adenomi non funzionanti (10%), aree tiroiditiche (5%) e carcinomi (5%).
I gozzi nodulari caldi sono dovuti ad uno o più noduli di tessuto tiroideo ipercaptante il cui metabolismo è svincolato dal controllo ipotalamo-ipofisario (autonomia funzionale).
L’aumentata produzione di ormoni inibisce proporzionalmente la produzione di TSH, per cui il tessuto tiroideo extranodulare risulta variamente ipocaptante (noduli tiepidi ericerca delle metastasi (Fig. 5.31) e, se somministrato ad alte dosi (3,7 GBq) in un reparto protetto, per la terapia.
I tumori midollari della tiroide, sia primitivi che le metastasi, non captano il radioiodio, ma, esprimendo vari recettori, possono essere studiati con altri radiofarmaci: i più utilizzati sono la somatostatina marcata con lnIn (Fig 5.32) e la metaiodobenzilguanidina marcata con i 3ij. Entrambi i tipi di tumore possono captare il Sestamibi99 m T c per la sua capacità di concentrarsi nelle proliferazioni tumorali in genere.
non inibenti o parzialmente inibenti ) o totalmente non captante ( noduli caldi totalmente inibenti ). Per confermare la presenza di un nodulo tiepido si ripete la scintigrafia tiroidea dopo la somministrazione di triiodotironina (test di soppressione al T3: 0,025 mg di T3 ogni 6 ore per
10 giorni in modo da garantire una concentrazione piasmatica costantemente alta). Durante il periodo della prova
1 1 paziente deve essere costantemente solvegliato per la comparsa di disturbi dovuti all’ipertiroidismo jatrogeno. La conseguente riduzione di secrezione di TSH provoca una inibizionefunzionale del parenchima tiroideo extranodulare, che risulterà marcatamente ipocaptante alla scintigrafia di controllo, mentre il nodulo o i noduli non presenteranno modificazioni della captazione. Per confermare la diagnosi di nodulo caldo totalmente inibente si esegue una scintigrafia tiroidea con tracciante potassio-mimetico (Sestam ibi-"m Tc), il cui metabolismo tiroideo non è sotto il controllo ipotalamoipofisario. In questi casi il tessuto extranodulare verrà chiaramente visualizzato.
Calcitonina. La calcitonina è un ormone polipeptidico secreto dalle cellule C parafollicolari della ghiandola tiroide che determina una riduzione del livello del calcio e dei fosfati nel plasma.
La ipocalcemia da calcitonina non si accompagna a perdita di calcio con le urine e deve essere attribuita a un blocco del fisiologico flusso di calcio dall’osso (a un blocco cioè del riassorbimento osseo). La ipofosfatemia trova in parte analoga spiegazione.
Nei portatori di cancro midollare della tiroide (una neoplasia maligna che prende origine dalle cellule C parafollicolari della ghiandola tiroide) il dosaggio radio-iiumunologico della calcitonina piasmatica ha il massimo valore diagnostico.
La calcitoninemia, elevatissima in condizioni basali, si normalizza dopo la exeresi del tumore.
La ripresa di elevati valori a distanza dall’operazione è indiziaria di una ripetizione metastatica.
Tumori tiroidei. Il problema clinico dei tumori tiroidei risiede principalmente nella stadiazione e nella pianificazione della terapia dopo l’intervento di tiroidectomia totale. Dal momento che le metastasi da tumore tiroideo differenziato conservano la capacità di concentrare lo iodio, il radioiodio ( 131I) viene utilizzato per la• s.

Le ghiandole paratiroidi sono quattro e sono situate in corrispondenza della faccia posteriore dei lobi laterali della tiroide, aU’interno della capsula connettivale di questa ghiandola e talvolta all'interno del suo parenchima. Una paratiroide può avere sede ectopica nel mediastino, donde queste ghiandole durante la vita embrionale migrano verso la regione tiroidea posteriore.
Dal punto di vista istologico le ghiandole paratiroidi sono formate da cordoni cellulari solidi contenuti in un delicato stroma connettivale.
Semeiotica fisica e radiologica delle paratiroidi. Una paratiroide si rende apprezzabile alla palpazione solo se enormemente aumentata di volume ( struma paratiroideo').
L’ecografia delle paratiroidi può essere di valido aiuto nella identificazione di un adenom a solo quando è di grosse dimensioni e comunque localizzato nella regione del collo. Con la tomografia assiale oppure con la risonanza magnetica nucleare è altresì possibile studiare l’area mediastinica oppure regioni più profonde del collo dove possono essere localizzate paratiroidi ectopiche. La sensibilità di queste m etodiche varia com unque dal 25 all’85%.
Scintigrafia paratiroidea. La scintigrafia delle paratiroidi ha una sola indicazione e cioè quella di localizzare Xadenoma responsabile di un quadro clinico accertato di iperparatiroidismo primitivo o secondario. L’esatta localizzazione è importante per ridurrei tempi dell’intervento chirurgico, dal momento che spesso ( 20% dei casi) gli adenomi paratiroidei hanno una sede ectopica, di solito mediastinica. Non è disponibile a aitt’oggi un radiofarmaco specifico per le paratiroidi. Dal momento che l’iperfunzione è sostenuta da una proliferazione di cellule in intensa attività metabolica e ricche di mitocondri, si utilizzano i traccianti potassiomimetici (Sestamibi-"m Tc) che sono captati intensamente e variamente trattenuti dall’adenoma rispetto al parenchima tiroideo circostante, che rapidamente li rilascia (“ wash-ouf differenziale). In pratica si somministra il Sestamibi-"m Tc (740 MBq), e si esegue una scintigrafia dopo 30 minuti e dopo 3 ore. La presenza di un adenoma è denunciata da una concentrazione nodulare del tracciante che persiste anche dopo 3 ore, mentre la tiroide si pulisce rapidamente del tracciante (Fig. 5.33). Nei casi dubbi si esegue una scintigrafia tiroidea con 9 9 m Tc e la sottrazione fra le immagini ottenute con Sestamibi-"m Tc (tiroide e paratiroide) e con " m Tc (tiroide) (Fig. 5.34). La scintigrafia paratiroidea è molto utile per verificare Yipeiplasia secondaria ad insufficienza renale cronica (Fig. 5.35). L’adenoma ectopico (Fig. 5.36) è evidenziato come un nodulo captante extra tiroideo, spesso mediastinico, che può essere meglio localizzato con una tomoscintigrafia (SPECT).
L’identificazione di un adenoma paratiroideo che trattiene il Sestamibi è importante ai fini chirurgici, in quanto tale adenoma può essere agevolmente localizzato durante l'intervento con una sonda a scintillazione portatile.
Semeiotica funzionale delle paratiroidi. L’ormone paratiroideo (PTH) contribuisce alla regolazione del calcio e del fosfato nel sangue:
stimola la attività degli osteoclasti con conseguente liberazione di calcio dall’osso e aumento della calcemia;
stimola la escrezione urinaria dei fosfati inorganici con conseguente riduzione della fosfatemia;
prom uove una vivace escrezione urinaria di adenosin-monofosfato ciclico (cAMP); il PTH non agisce infatti come tale sugli organi bersaglio (cellule dell’osso, tubuli renali) ma previa attivazione della adenil-ciclasi di m em brana e liberazione di cAMP.
Il dosaggio del calcio e del fosfato nel plasma e nelle urine è il cardine della sem eiotica funzionale delle paratiroidi.
Il calcio totale del plasma ( calcio ionizzato, calcio legato alle proteine e calcio com plessato a ioni citrici) può essere dosato con metodi chimici oppure, in maniera molto più
Una ipercalcemia può esseredovuta:
a eccessiva attività osteoclastica neU’iperparatiroidismo primitivo;
a eccessivo assorbimento intestinale di calcio nella ipervitf. niinosi D, nella sindrome latte-alcalini degli ulcerosi in trattamento, nella ipercalcemia idiopatica dei bambini nella quale il disturbo si associa a stenosi aortica e a osteo-condensazione;
a eccessiva liberazione di calcio dall’osso nelle erosioni osteolitiche primitive (mieloma) o secondarie (metastasi carcinomatose); meno frequentemente nelle leucemie, nella sarcoidosi e nella tireotossicosi.
Il calcio urinario viene determinato con lo stesso metodo ed espresso in mg/24 ore.
I valori normali sono compresi fra 100-200 mg.
 fosfato inorganico del plasma può essere dosato con metodi enzimatici o enzimatico-colorimetrici.
In condizioni normali il fosfato piasmatico varia fra 3,5 e 4,5 mg%.
Una iperfosfatemia , che è fisiologica nell’infanzia, può essere dovuta a insufficienza renale o ad eccessiva decostruzione dello scheletro (neoplasie).
La fosfaturia si aggira sui 600 mg in 24 ore ma è subordinata al tipo di dieta: è opportuno pertanto eseguire il dosaggio dopo che il paziente è stato per qualche giorno a dieta povera di fosfati.
La clearance renale dei fosfati è un indice più attendibile (vedi Box di approfondimento a lato).
In condizioni normali la clearance dei fosfati varia fra 5 e 15 mi al minuto.
NeìVipoparatiroidismo i valori sono inferiori; nellVpeiparatiroidismo i valori sono superiori.
Nello studio della funzionalità paratiroidea ha il massimo valore il dosaggio dell’ormone paratiroideo (PTH). Il PTH è un ormone polipeptidico formato da 84 aminoacidi. Il dosaggio si effettua con metodica RIA, IRMA o più recentemente ELISA: viene dosato il frammento mediomolecolare oppure l’intera molecola 1-84.
I livelli di normalità oscillano da 10 a 60 pg/ml.
I valori di PTH risultano aumentati, anche sino a dieci volte il limite superiore del range di normalità, nell’iperparatiroidismo primitivo.
L’asportazione chirurgica dell’adenom a paratiroideo comporta nell’arco di poche ore una rapida e drammatica riduzione dei livelli di PTH che ritornano entro il range di normalità (Fig. 5.37).
Ipoparatiroidismo
Nell’ipoparatiroidismo sono caratteristiche:
— la ipocalcemia ( 6-8 mg%) ela iperfosfatemia (5,7 mg%)che decorrono con ipocalciuria, diminuzione della clearance renale del fosfato e ridotti livelli di PTH.
Il trattamento con ormone paratiroideo determina il rapido aumento della calcemia con riduzione della fosfatemia e un pronto aumento della calciuria e della clearance dei fosfati.
Q uando il calcio piasmatico scende al di sotto di un livello critico (sui 5 mg%) si realizzano le crisi di tetania. Tetania

La tetania dell'ipoparatiroidismo, preceduta da parestesie, è elettivamente localizzata agli arti che assumono di conseguenza atteggiamenti particolari.
Lo spasmo carpo-pedale è caratterizzato da braccia addotte sul tronco con avambracci flessi sul braccio, mani flesse sull’avambraccio, dita in atteggiamento “a ostetrico”, e da iperflessione plantare del piede.
Anche la muscolatura del volto manifesta i segni della tetania: spasmo del muscolo orbicolare delle labbra.
La crisi tetanica non sempre è limitata agli arti; essa può interessare tutta la muscolatura con crisi convulsive prevalentemente toniche che si associano a laringospasmo (stridore, tirage) e a fenomeni asfittici.
Le crisi tetaniche degli ipoparatiroidei sono facilmente evocate invitando il paziente a respirare profondamente: la iperpnea determina alcalosi che è di per se stessa condizione tetanigena.
Le crisi scompaiono immediatamente dopo iniezione endovenosa di calcio ed è questo un criterio diagnostico molto importante.
La ipereccitabilità muscolare dell’ipoparatiroidismo può essere dimostrata anche al di fuori delle crisi:
applicando il bracciale di uno sfigmomanometro e determinando con esso una costrizione di qualche minuto si osserva l’istituirsi di un tetano localizzato ai muscoli dell’avambraccio e della mano (segno di Trousseau);
percuotendo con un martelletto da riflessi sul nervo facciale in corrispondenza della regione geniena nel punto intermedio di una linea ideale che unisce il meato uditivo esterno con la commissura labiale, si realizza la contrazione spastica dei muscoli facciali corrispondenti (segno di Chvostek);
l’elettromiogramma invece di essere composto da isolate singole “spikes” registra una attività ripetitiva a riposo, complessi a due o tre onde consecutive denominati rispettivamente “doublets” o “triplets”;
l’esame elettrico consente di apprezzare un abbassamento della soglia di eccitabilità galvanica e faradica dei nervi e dei muscoli; la tendenza al galvatono; l’aumento della cronassia;
l’elettrocardiogramma dimostra un allungamento della sistole elettrica QT oltre i limiti compatibili dal rapporto QT/frequenza.
Altri possibili segni di ipoparatiroidismo cronico sono:
calcificazioni ectopiche ai nuclei della base dell’encefalo con eventuale sintomatologia parkinsoniana (sindrome di Fahr);
osteosclerosi generalizzata;
strie trasversali sui denti incisivi che attestano transitori difetti dello sviluppo dentario a cronologia infantile;
cataratta di tipo lamellare posteriore e alterazioni della cute, delle unghie, del sistema pilifero (caduta dei peli ascellari).
La tetania ipocalcemica non è sempre dovuta a ipoparatiroidismo; dovranno essere prese in considerazione anche altre possibilità:
rachitismo o osteomalacia che decorrano con abbassamento del tasso calcemico per difettoso assorbimento del calcio a livello intestinale e per scarsa mobilizzazione di calcio dall’osso;
eccessiva perdita di calcio: con il latte (tetania dell’allattamento), con le urine (tetania delle croniche nefropatie, dello sblocco di una anuria, del trattamento prolungato con diuretici) o con le feci (tetania enterogena delle croniche diarree); anche l’alimentazione con pane nero, ricco di acido fitico, che fissa il calcio come fitato insolubile, può indurre ipocalcemia con tetania;
azione di sostanze ipocalcemizzanti introdotte a scopo suicida (ossalati, fluoruri) o curativo (acido citrico);
pseudoipoparatiroidismo: malattia congenita che si associa a ipoevolutismo somatico, alterazioni scheletriche alle mani, ed è caratterizzata dalla mancata iperfosfaturia e dalla mancata produzione renale di AMPc sotto stimolazione con PTH.
La prova di Ellsworth-Howard si prefigge di saggiare la risposta renale al paraormone:
nell’ipoparatiroidismo l’azione fosfaturica del paraormone è presente e vivace come nel soggetto normale; nello pseudoipoparatiroidismo è del tutto assente: l'ormone non è più in grado di attivare la adenil-ciclasi e la escrezione urinaria di AMPciclico non si modifica nel corso della prova.
La tetania normocalcemica si manifesta con un quadro clinico identico a quello delle tetanie ipocalcemiche, ma il livello di calcio nel plasma resta normale.
Tra le forme più frequenti di tetania normocalcemica ricordiamo:
la tetania da alcalosi e ipokaliemia:
per perdita di succhi gastrici con il vomito o con l’aspirazione prolungata mediante sondino;
per iperventilazione polmonare volontaria o neurotica (iperventilazione polmonare nelle affezioni dolorose del torace);
per sindrome di Conn;
la tetania della spasmofilia, malattia caratterizzata da ipereccitabilità neuromuscolare e clinicamente da astenia mattutina, parestesie, vertigine, crampi;
la tetania psicogena dell’isterismo.

Iperparatiroidismo primario

Nell’iperparatiroidismo sono caratteristici:
la ipercalcemia responsabile della astenia, della diminuzione della eccitabilità neuromuscolare, dell’accorciamento della sistole elettrica QT (al di sotto dei valori normali rispetto alla frequenza);
la ipofosfatemia con elevata clearance renale del fosfato;
la ipercalciuria e la iperfosfaturia con possibile calcolosi renale bilaterale di fosfato e di ossalato di calcio;
l’aumento dei livelli plasmatici di PTH; la stimolazione osteoblastica che giustifica i folti valori di fosfatasi alcalina nel siero e quella osteoclastica con aumentata escrezione urinaria di idrossiprolina.
L’iperparatiroidismo primitivo può manifestarsi con due quadri clinici principali:
malattia ossea di von Recklinghausen (osteosi paratiroidea): prevalgono le alterazioni demineralizzanti dello scheletro dovute all’esaltata attività degli osteoclasti che possono proliferare in masse similtumorali (osteoclastomi) dando luogo alla formazione dei cosiddetti tumori bruni. Le ossa sono dolenti e si potrà giungere alla più grave impotenza funzionale con deformità agli arti e al tronco e marcata riduzione della statura. All’esame radiologico emergono le geodi, le erosioni sottoperiostali, la scomparsa della lamina dura dei denti su di un quadro di demineralizzazione diffusa che può peraltro essere prevalente. Rare sono le aree di osteocondensazione;
iperparatiroidismo a sintomatologia renale: si palesa con una sorprendente ricorrenza di calcoli renali di calcio.
Nell’iperparatiroidismo primitivo il quadro laboratoristico è generalmente completo anche se non mancano pazienti nei quali la ipercalcemia fa difetto o si manifesta episodicamente; particolare valore assume in questi casi il dosaggio del calcio ionizzato.

Iperparatiroidismo secondario

L’iperparatiroidismo secondario fa seguito a malattie croniche ipocalcemizzanti quali la insufficienza renale cronica, il rachitismo, la osteomalacia, i malassorbimenti intestinali; oppure è dovuto a produzione ectopica di PTH in alcune neoplasie maligne (carcinoma broncogeno, adenocarcinoma del rene o dell’ovaio), entro il perimetro delle cosiddette sindromi paraneoplastiche. Il quadro umorale è del tutto analogo a quello dell’iperparatiroidismo primitivo dal quale si distingue in quanto inserito in una sintomatologia clinica particolare.

Il timo, che nell’età adulta subisce un processo di progressiva atrofia, nell’età infantile si presenta composto da due lobi laterali uniti da un istmo: la estremità superiore sfiora il margine inferiore della ghiandola tiroide, la estremità inferiore giunge nell’interno del torace a livello della quarta cartilagine costale, i margini esterni debordano di circa 1 cm dalla linea marginale dello sterno.
Il timo è formato:
da uno strato corticale ricco di cellule linfocitosimili (timociti);
da una parte midollare composta da cellule reticolari e dai corpuscoli concentrici di Hassall.
La iperplasia del timo ha particolare valore nella infanzia quale causa di disturbi che vanno dall'asma timico o stridore timico, alla cosiddetta morte timica (morte improvvisa per “stress” di poco momento); è di frequente osservazione nella malattia di Addison e nella malattia di Basedow, ma non se ne conoscono le ragioni.
Un timoma (grosso timo iperplastico o neoplastico) è frequente:
nella miastenia grave pseudoparalitica;
in certe forme di anemia aplastica, nelle quali è stata invocata una inibizione degli eritroblasti ad opera di una frazione immunoglobulinica del siero appartenente alle IgG.
La irradiazione del timo o la sua asportazione chirurgica può in questi casi determinare un sensibile miglioramento e talvolta la guarigione.
Il timo riveste un ruolo importante nell’ambito dei processi immunitari.
Sono state riconosciute:
sindromi da deficit immunitario per mancanza di linfociti cosiddetti “b-dipendenti” (linfociti B) che decorrono con deficitaria risposta immunitaria umorale ma normali risposte immunitarie cellulari (caso delle ipogammaglobulinemie);
sindromi da deficit immunitario per mancanza di linfociti cosiddetti “timo-dipendenti” (linfociti T) per aplasia del timo (sindrome di De George) con immunità cellulare deficitaria e risposta immunoglobulinica e anticorpale normali;
sono descritti anche casi di deficit immunitario combinato.

Il pancreas è un organo retroperitoneale disposto trasversalmente nella porzione superiore dell’addome: la sua testa è per così dire incastonata nell’ansa del duodeno e la sua coda è rivolta verso l’ilo della milza.
Esso è composto:
da una parte esocrina, gli acini e i dotti pancreatici, le isole di Langerhans.
Le isole di Langerhans sono circa due milioni, disseminate fra gli acini pancreatici con particolare densità nella coda dell'organo: sono degli ammassi cellulari di struttura tipicamente endocrina formati da cellule alfa e da cellule beta.
Alle cellule alfa spetta la produzione di glucagone, alle cellule beta la produzione di insulina.
Semeiotica funzionale del pancreas endocrino. Secrezione insulinica. L’insulina è un ormone proteico che presiede ad alcune fasi essenziali del metabolismo intermedio.
L’effetto clinicamente apprezzabile che fa seguito alla introduzione di insulina per via parenterale è l’abbassamento del contenuto in glucosio nel sangue che trae origine da un aumento dei processi di assimilazione e di utilizzazione del glucosio da parte delle cellule.
L’eccesso di insulina determinerà una più rapida e massiva penetrazione di glucosio nelle cellule e una più intensa trasformazione del glucosio in glucosio6-fosfato con conseguente ipoglicemia.
La carenza di insulina avrà come conseguenza una difettosa penetrazione del glucosio nelle cellule e una scarsa trasformazione del glucosio in glucosio6-fosfato, donde:
aumento del glucosio circolante nel sangue;
scarsa disponibilità del glucosio6-fosfato per le normali esigenze del metabolismo intermedio: questo sarà allora ricavato dai depositi di glicogeno che però ben presto si esauriranno; la fase anaerobica del metabolismo intermedio degli idrati di carbonio risulterà compromessa, mentre alla fase aerobica (ciclo di Krebs) verrà a mancare un adeguato apporto di acido piruvico.
L’insulina non agisce unicamente come catalizzatore della reazione esocinasica: essa promuove anche la polimerizzazione del glucosio in acidi grassi.
Pertanto:
un eccesso di insulina avrà, a lungo andare, due conseguenze:
una deposizione di glicogeno nei naturali depositi;
una deposizione di grassi neutri per eccessiva trasformazione di glucosio in acidi grassi;
una carenza di insulina sarà accompagnata invece:
dalla scomparsa del glicogeno dai naturali depositi;
da un dimagramento che in parte è conseguenza della difettosa conversione del glucosio in acidi grassi e in parte della utilizzazione dei grassi come materiale energetico sostitutivo del glucosio.
Nel sospetto di una deficiente increzione di insulina:
ricerca del glucosio nelle urine;
dosaggio del glucosio nel sangue. L’indagine sarà perfezionata con determinazioni seriate della glicemia dopo carico di glucosio (curva glicemica da carico di glucosio);
ricerca dell’acetone nelle urine: la acetonuria ci informa della immanente acidosi.
Nel sospetto di una eccessiva increzione di insulina:
dosaggio del glucosio nel sangue durante un digiuno prolungato; la glicemia, bassa in partenza, tenderà ad abbassarsi ulteriormente fino a valori di 30-40 mg%. La curva glicemica da carico di glucosio presenterà un comportamento caratteristico.
In entrambi i casi:
dosaggio radioimmunologico della insulina plasmatica.
Glicemia
Il tasso di glucosio nel sangue dopo almeno 4 ore di digiuno è presente alle concentrazioni di 65-110 mg%.
Ciò è permesso da un perfetto equilibrio fra glicogenosintesi e glicogenolisi per cui viene immesso nel sangue quel tanto di glucosio che è indispensabile alle esigenze del metabolismo generale.
I metodi attualmente più diffusi per il dosaggio della glicemia fanno ricorso a reazioni enzimatiche.
Di fronte ad una iperglicemia a digiuno bisogna anzitutto pensare a un diabete mellito primitivo o secondario; ma non sempre una iperglicemia trova spiegazione in una insufficiente increzione di insulina.
Le più frequenti cause di iperglicemia riferibili a diabete secondario sono:
la iperincrezione di adrenalina quale si osserva nel feocromocitoma determina iperglicemia per depolimerizzazione del glicogeno a glucosio;
la iperincrezione di glucagone quale si realizza nel glucagonoma, tumore funzionante delle cellule alfa che la determina per aumento della glicogenolisi epatica;
la iperincrezione di cortisolo nella sindrome di Cushing e nel diabete steroideo;
la iperincrezione di somatotropina nell’acromegalia e nel panipopituitarismo anteriore che la determina per effetto controinsulare; col tempo questa situazione può portare all’esaurimento funzionale delle isole di Langerhans (insulinomi) e alla istituzione di un vero diabete metaipofisario;
la iperincrezione di tiroxina nell’ipertiroidismo che la determina per aumento delle richieste metaboliche periferiche e per aumento di depolimerizzazione del glicogeno epatico.
Di fronte ad una ipoglicemia bisogna anzitutto pensare:
a una iperinsulinemia iatrogena che si verifica fre quentemente nei diabetici in trattamento insulinico oppure con farmaci ipoglicemizzanti orali; la crisi ipoglicemica è preceduta da profonda astenia, pesantezza agli arti inferiori, imperiosa sensazione di fame, difetto nella capacità di concentrazione, profusa sudorazione, palpitazioni; sfocia ben presto nel coma ipoglicemico se una tempestiva introduzione di zucchero non la interrompe. La determinazione della glicemia durante la crisi dimostra un tasso di glucosio inferiore ai 50 mg%;

Consideriamo altre cause di ipoglicemia:

— l’iperinsulinismo da iperplasia delle isole di Langerhans in neonati di madre diabetica,

— l’iperinsulinismo secondario a difettoso assorbimento intestinale del glucosio in gastroresecati, spruetici, portatori di fistole gastro-coliche;

— il deficiente contenuto di glicogeno nel fegato nelle insufficienze epatiche gravi;

— la glicogenosi di Von Gierke con eccessivo immagazzinamento nel fegato di glicogeno in forma non utilizzabile dall’organismo;

— l’eccessiva perdita di glucosio con le urine nel diabete renale o con il latte (allattamento);

— il morbo di Simmonds per la insufficiente azione diabetogena ipofisaria (carenza di ormone somatotropo);

— il morbo di Addison per la insufficiente azione controinsulare da carenza di cortisolo;

— tumori mesenchimali retroperitoneali o mediastinici, per secrezione ectopica di sostanze insulinosimili.

Glicosuria

In condizioni di normalità tutto il glucosio presente nell’ultrafiltrato viene riassorbito dai tubuli; solo quando i livelli della glicemia superano 180 mg% si riscontra glucosio nelle urine. Tuttavia la glicosuria possiede uno specifico significato diagnostico quando le urine vengono raccolte in modo frazionato, oppure se la raccolta avviene circa un’ora dopo il pasto: così facendo si evita che i tubuli possano riassorbire tutto il glucosio presente nell’ultrafiltrato anche quando la glicemia supera il valore soglia.

Per svelare la presenza di glucosio nelle urine si utilizzano gli stessi metodi impiegati per la glicemia: metodo alla glucoso-ossidasi-perossidasi oppure metodo alla esochinasi-glucoso6-fosfatodedrogenasi.

La glicosuria si può evidenziare rapidamente anche con l’impiego di cartine reattive contenenti la coppia degli enzimi glucoso-ossidasi-perossidasi e un cromogeno che subisce il viraggio del colore in funzione dell’acqua ossigenata prodotta.

Una glicosuria può realizzarsi anche per una diminuzione della massima capacità di riassorbimento tubulare del glucosio (TmG).

Le glicosurie normoglicemiche di origine renale si osservano nelle nefropatie tubulari (tubulonefrosi acute in via di guarigione, tubulonefrodisplasie quali la sindrome di De Toni-Fanconi-Debré che decorre con glicosuria, fosfaturia, aminoaciduria e acidosi) e nel diabete renale.

Il TmG si ottiene moltiplicando il valore della glicemia espressa in mg/ml per il volume del filtrato glomerulare: si ottiene così la quantità di glucosio filtrato attraverso il glomerulo in mg per minuto. Si sottrae da questo il glucosio eliminato espresso in mg/min (volume minuto di urine moltiplicato per la concentrazione di glucosio nelle urine per mi) e si ottiene la quantità di glucosio riassorbito espresso in mg per minuto (TG); il più alto valore di TG corrisponde al TmG.

Nel soggetto normale il TmG è pari a 350 mg/minuto (con valori un po' inferiori nella donna rispetto all'uomo); nel diabete renale i valori di TmG sono molto inferiori: fino a circa 160 mg/minuto.

Test di tolleranza al glucosio

Importanti elementi di giudizio sulla funzionalità insulare possono essere desunti dalla prova di tolleranza al glucosio. La si esegue quando il valore della glicemia è compreso tra 110 e 126 mg/dl; mentre, se il valore della glicemia oltrepassa i 126 mg/dl, in misurazioni ripetute ed in giorni diversi si può fare diagnosi di diabete mellito.

Il test di tolleranza al glucosio (carico orale di glucosio) è un esame che permette di valutare la capacità dell’organismo di contenere la glicemia entro limiti normali dopo la somministrazione di un carico orale di glucosio pari a g 0,75/kg di peso corporeo. Prelevato un campione di sangue per la determinazione della glicemia a digiuno, vengono ripetuti i prelievi di 30 in 30 minuti fino alla quarta ora successiva alla ingestione del glucosio.

In condizioni normali la glicemia non supera 126 mg% a digiuno, e a due ore non supera 140 mg%.

Secondo i criteri forniti dalla American Diabetes Association si può porre diagnosi di diabete quando alla OGTT (Oral Glucose Tolerance Test) la glicemia è in condizioni basali e dopo 2 ore uguale o superiore rispettivamente a 126 mg/dl e 200 mg/dl. Nei casi in cui a digiuno la glicemia sia compresa tra 110 e 125 mg/dl, oppure quando dopo carico orale di glucosio a 2 ore i valori glicemici sono compresi tra 140 ma <199, si parla di alterata glicemia a digiuno (IFG, ImpairedFasting Glucose), condizione evidentemente intermedia tra lo stato di normalità e una condizione di diabete franco.

Molti fattori interferiscono sulla curva glicemica da carico orale di glucosio.

Una curva piatta potrà essere dovuta a un difettoso assorbimento di glucosio a livello dell’intestino (caso della sprue): si può riscontrare nella sindrome di Addison, nell’ipopituitarismo, oppure per aumentata produzione di insulina.

Una curva nella quale la glicemia rapidamente supera il valore soglia e che a due ore si normalizza o addirittura può essere più bassa del normale si realizza per un rapido assorbimento intestinale (gastrectomia, tireotossicosi).

Una caduta della glicemia dopo la prima e la seconda ora attesta una massiva increzione di insulina sotto lo stimolo della iperglicemia: è quanto si osserva negli iperinsulinismi primitivi o secondari a difetto dei meccanismi ormonici controinsulari.

Acetonuria

Nel soggetto in condizioni normali non è possibile dimostrare la presenza di corpi chetonici nelle urine.

Lo scompenso metabolico del diabete è accompagnato da acetonemia e acetonuria.

Nelle fasi iniziali è presente solo acetone; la comparsa di acido acetacetico costituisce un elemento di più severo giudizio prognostico.

Lo scompenso del diabete può essere dovuto allo spontaneo aggravamento della malattia ma il più delle volte è conseguenza di una irrazionale terapia, della omissione della insulina o di malattie infettive ricorrenti.

La presenza di acetone nelle urine non è patognomonica di acidosi diabetica. Corpi chetonici si formano in gran copia in tutte le condizioni nelle quali non può essere effettuata una adeguata utilizzazione dei radicali acetifici, prodotto di demolizione degli acidi grassi e di alcuni aminoacidi, così:

nel digiuno, dopo vomiti profusi e nel corso di disordini gastro-enterici, in malattie febbrili e nei deperimenti gravi;

Diabete mellito

diabete di Tipo 1 caratterizzato da distruzione betacellulare, su base autoimmune o idiopatica, che conduce a deficit insulinico assoluto;

diabete di Tipo 2 caratterizzato da un difetto della secrezione insulinica, che può progressivamente peggiorare nel tempo e che si instaura su una condizione preesistente di insulino-resistenza;

diabete secondario dovuto a malattie pancreatiche (pancreatite cronica, pancreatectomia, emocromatosi); malattie endocrine come la sindrome di Cushing, ipertiroidismo; farmaci (diuretici tiazidici, diazossido, glucocorticosteroidi); diabete del Terzo Mondo da malnutrizione;

diabete gestazionale cioè diagnosticato per la prima volta durante la gravidanza, con ripristino della normale tolleranza glucidica dopo il parto.

Il diabete di Tipo 1 insorge precocemente e si caratterizza per un movimento di autoanticorpi contro le cellule pancreatiche (ICA: Islet Celi Antibodies, GAD: Glutamic Acid Decarboxylase auto antibodies, IAA: Insiditi AutoAntibodies). Si chiamano in causa fattori ambientali non genetici (scarsa penetranza nei gemelli monocoriali: 5065%), mentre si evidenzia il molo dei virus nella genesi, es. Coxsachie B3 e B4, probabilmente responsabili dello scatenarsi di un processo autoimmunitario con evocazione di autoanticorpi anti-GAD (decarbossilasi dell’acido glutammico), presente sulle cellule beta. Perfino un antigene del latte vaccino sarebbe chiamato in causa ( albumina sierica bovina o BSA). Lo scompenso metabolico avviene in tenera età ed è necessaria una terapia con insulina dato che le cellule pancreatiche non sono in grado di produrla; per cui i soggetti tendono alla chetosi, in quanto non riescono ad utilizzari i glicidi e utilizzano a fini energetici i corpi chetonici che derivano dal catabolismo dei grassi.

Il diabete di Tipo 2, è la forma più frequente (90% circa) di diabete: si stima che in Italia circa il 5,5-6% della popolazione soffra di diabete di tipo 2 ma solo la metà dei casi viene diagnosticata. Questa forma di diabete normalmente si sviluppa negli adulti al di sopra dei 40 anni ed è più frequente oltre i 55 anni. Circa l’80% delle persone con diabete di tipo 2 è in sovrappeso.

Nel diabete di Tipo 2, il pancreas generalmente produce l’insulina ma, per diverse ragioni, le cellule non riescono ad utilizzarla in modo efficiente. Il risultato finale è lo stesso di quello del diabete di tipo 1 vale a dire con aumento del glucosio nel sangue al di sopra dei valori normali e con incapacità dell’organismo di utilizzare in modo efficiente la sua principale fonte di energia. I sintomi del diabete di Tipo 2 si sviluppano gradualmente e sono costituiti principalmente da sensazione di astenia sete inusuale, polidipsia e poliuria, perdita di peso, disturbi visivi, infezioni frequenti e lenta guarigione delle ferite.

I pazienti affetti da diabete autoimmune dell'adulto (LADA) sono pazienti con diabete di Tipo 2 che virano verso una forma di diabete che ricorda il Tipo 1; essi dapprima rispondono bene alla dietoterapia, ma presto diventano insulinodipendenti e possono andare incontro a chetoacidosi, caratteristica questa che è una prerogativa dei soggetti con diabete di Tipo 1.

Ma il glucosio è sostanza osmoticamente attiva per cui nel transito attraverso i tubuli renali lega osmoticamente una cospicua quantità di acqua che viene ad aumentare sensibilmente la diuresi; avremo in altre parole poliuria (fino a 2-4 litri nelle 24 ore).

La poliuria si accompagna a disidratazione con conseguente polidipsia.

La grande perdita di glucosio con le urine e soprattutto la impossibilità delle cellule a utilizzare il glucosio, determinano polifagia.

La compromissione del metabolismo intermedio dei carboidrati spiega l’astenia quale sintomo di una più scarsa disponibilità di radicali fosforici ad alto livello energetico.

La grave compromissione del metabolismo cellulare, che nella fattispecie è ubiquitaria, rende ragione della sofferenza dismetabolica di organi e apparati di elevate esigenze nutritizie quale ad esempio il sistema nervoso. Trovano così spiegazione la facile esauribilità neuromuscolare, la perdita della memoria, la diminuzione del visus e della potenza genitale, sulla falsariga di questa generica compromissione diffusa del metabolismo cellulare possono essere inquadrate anche la predisposizione ai processi settici ed infettivi (foruncoli, paterecci, flogosi dei genitali esterni) e la scarsa difesa contro le malattie infettive, che sono spesso uno dei primi segni del diabete mellito.

La sopravvivenza del diabetico è garantita dalla possibilità di impiego dei grassi e delle proteine ai fini energetici. A questa circostanza sono dovuti il dimagramento e il deperimento per denutrizione azotata, vera fusione delle masse muscolari che rapidamente si istituisce nel diabete mellito grave.

Le proteine per essere utilizzate ai fini energetici devono venire previamente scisse negli aminoacidi che le compongono e questi subiscono in seguito un processo di desaminazione e ossidazione (desaminazione ossidativa) dopo di che vengono introdotti nel pool metabolico comune, alcuni sotto forma di acido pimvico, altri di acido ossalacetico, o di acido alfa-chetoglutarico, oppure come radicali acetilici secondo lo schema 5.2.

Il diabete gestazionale insorge nel 2° o 3° trimestre di gravidanza ed interessa il 7% delle donne in gravidanza; determina aumentato rischio di eclampsia, un aumento della mortalità e della morbilità fetale; solitamente il parto è cesareo. È frequentemente associata ipertensione arteriosa.

Nel diabete mellito la difficoltà di penetrazione del glucosio nelle cellule e di trasformazione del glucosio in glucosio6-fosfato viene a togliere agli idrati di carbonio la possibilità di essere adeguatamente utilizzati ai fini energetici.

Il glucosio entrato nel torrente circolatorio raggiunge livelli molto elevati (glicemia fino e oltre 300-400 mg%) tali Come appare dallo schema 5.3, gli aminoacidi possono garantire un certo apporto energetico entrando nel pool metabolico comune e possono essere utilizzati anche come materiale per la sintesi di glucosio e glicogeno, processo che viene definito come neoglucogenesi protidica.

I grassi possono parimenti fornire materiale adeguato per un pronto impiego energetico.

Deve essere precisato che la disassimilazione dei radicali acetilici nel ciclo di Krebs presuppone una buona efficienza di questo e in particolare una buona disponibilità di acido ossalacetico che, combinandosi con i radicali acetilici, formi acido citrico; è pur sempre valido il vecchio aforisma che “i grassi bruciano al fuoco degli idrati di carbonio”.

Ma nel diabete mellito questa condizione non può essere realizzata a spese dell’acido piruvico, per la deficienza del metabolismo intermedio dei carboidrati; con grande facilità si verrà a condizionare pertanto una diversa evoluzione metabolica dei radicali acetilici: la loro condensazione in acido acetacetico con formazione di acido beta-idrossibutirrico e di acetone secondo lo schema 5.4.

Questa situazione è caratteristica del diabete mellito scompensato e porta alla acidosi diabetica.

La esagerata sintesi di acido acetacetico e di acido beta-idrossibutirrico comporta un accumulo di queste sostanze nel sangue (iperchetonemia o chetosi).

I corpi chetonici vengono attivamente eliminati come tali e in forma di acetone con le urine: avremo pertanto acetonuria; e, dato che l’acetone è una sostanza volatile, sarà agevole accertarne la presenza nell’aria espirata (alito acetonico).

Ma l’acido beta-idrossibutirrico e l’acido acetacetico sono delle sostanze acide, i meccanismi regolatori dell’equilibrio acido-base vengono pertanto impegnati; aumenta la concentrazione di anidride carbonica nel sangue: ne sarà stimolato il centro respiratorio donde il respiro grosso di Kussmaul; sarà stimolato anche il centro del vomito, del pari molto sensibile alla acidosi.

La disidratazione, già in atto a causa della poliuria, troverà motivo di aggravamento nelle perdite liquide inerenti al vomito, alla polipnea e alla deplezione di sodio e di potassio, conseguenza dell’acidosi: l’organismo elimina infatti in gran copia con le urine queste basi fisse combinate con i radicali acidi.

La disidratazione ha gravi conseguenze sulla emodinamica inducendo collasso circolatorio ed emoconcentrazione; la emoconcentrazione avrà una nefasta influenza sulla funzione renale che aggrava la ritenzione dei chetoni e la acidosi.

La deplezione potassica è dovuta non solo alla acidosi ma anche alle alterazioni del metabolismo idrocarbonato: la deposizione del glicogeno avviene con contemporanea proporzionale deposizione di potassio e la deplezione glicogenica si associa a una paritetica deplezione potassica cellulare.

La deplezione potassica comporterà una cattiva funzionalità degli apparati nervosi e muscolari e soprattutto del cuore.

Tutto ciò esita rapidamente nel coma e nella morte nel 40% dei casi per cardiopatia ischemica, nel 15% per cardiopatia in genere, nel 13% per tumori, stante l’obesità del diabetico, nel 10% dei casi, infine, per ictus cerebri.

Per queste cause l’aspettativa di vita in un diabetico è sostanzialmente ridotta.

Il rischio di infarto del miocardio è nell’uomo diabetico aumentato di 2 volte, nella donna diabetica da 4 a 5 volte.

Nel 20% dei casi il paziente muore per malattia cardiovascolare in 10 anni.

Se, poi, al diabete si aggiungono altri fattori di rischio come ipertensione, dislipidemia e fumo allora il rischio si impenna e da uno studio si evince che la malattia cardiovascolare cresce fino alla punta di 120 persone per 10.000/anno.

Dal momento che nel diabete di Tipo 1 in fase di esordio si ha spesso la formazione di anticorpi contro vari elementi coinvolti nella malattia diabetica (cellule beta del pancreas, insulina) si utilizzano vari test per svelare nel sangue alcuni di questi anticorpi.

Questi esami sono effettuati di solito per diagnosticare la fase iniziale del diabete di Tipo 1 o per individuare soggetti a rischio di sviluppare questo tipo di diabete.

Questi anticorpi IAA sono importanti per due ordini di motivi.

Innanzitutto, sono stati riscontrati in molti soggetti considerati a rischio per il diabete e tale riscontro è spesso parallelo a quello degli ICA descritti precedentemente, aumentando il fattore di rischio per la malattia.

Questi anticorpi sono più sensibili e più specifici rispetto agli ICA.

Nel l’uomo esistono due isoforme di GAD, che differiscono tra loro per peso molecolare (65kD e 67kD), per derivazione genica e per distribuzione tissutale.

La GAD65 rappresenta l’isoforma predominante nelle isole pancreatiche, nelle quali è espressa sia dalle cellule α sia dalle cellule β e sembra localizzata a livello delle microvescicole sinaptiche.

Essa è codificata da un gene situato nel cromosoma 2 e presenta un’omologia del 65% con la GAD67.

Autoanticorpi anti-GAD65 ed anti-GAD67 sono stati riportati nei soggetti sia prima sia al momento della diagnosi di diabete; tuttavia la GAD65 sembra rappresentare l’isoforma dominante.

Sono stati dimostrati in soggetti con diabete di Tipo 1 prima ed al momento dell’esordio clinico della malattia, sono autoanticorpi che reagiscono con due proteine insulari di 37kD (IA2) e di 40kD (IA2b).

Sono altamente predittivi di futura comparsa della malattia in parenti di 1° grado di soggetti con diabete di Tipo 1.

Questi anticorpi possono comparire in circolo prima dell’esordio clinico del diabete e sono associati ad un elevato rischio di malattia nei parenti di primo grado di soggetti con diabete di Tipo 1.

Questi anticorpi sono presenti in più del 95% dei casi di diabete di Tipo 1 in fase iniziale e tendono poi a ridursi sino alla loro scomparsa.

Si tende ad attribuire a questi anticorpi un ruolo predittivo della comparsa di diabete: è stato visto che il 50% dei parenti di primo grado (genitori, fratelli, figli) di soggetti con diabete e portatori di anticorpi ICA hanno sviluppato il diabete entro 9 anni dalla loro evidenziazione.

Il valore predittivo è ancora più alto (63%) se i soggetti avevano nel sangue anche anticorpi anti-insulina (IAA).

In ogni diabetico è fondamentale una corretta e sistematica valutazione del compenso metabolico durante la terapia onde evitare la pericolosa successione di eventi patologici che abbiamo ricordato.

Ciò può essere fatto:

con sistematiche misurazioni della glicemia a digiuno, eventualmente corroborate da glicemie quadriorarie eseguite prima e dopo pranzo e cena per valutare l’efficacia dei provvedimenti curativi;

con la misurazione periodica della emoglobina glicosilata (HbA1c) e della fruttosamina che offrono un indice retrospettivo del controllo glicemico medio nei 3-4 mesi precedenti la misurazione.

L’emoglobina glicosilata è un parametro molto utile per valutare il controllo glicemico del paziente.

Infatti, mentre la glicemia ci dà una fotografia "istantanea" della situazione glicemica, l'emoglobina glicosilata è come un "film" che indica se la glicemia è stata ben controllata nei 3 mesi circa precedenti.

Questa misurazione si basa sul seguente principio: l’emoglobina, che serve a trasportare l’ossigeno ai tessuti, è contenuta nei globuli rossi, i quali hanno una vita media di 120 giorni.

Quando nel paziente diabetico la glicemia aumenta, una parte del glucosio si lega irreversibilmente all’emoglobina (glicosilazione) formando appunto emoglobina glicosilata (HbA1).

Questa forma di emoglobina è stabile, fino a quando i globuli rossi non completino il loro ciclo vitale e siano distrutti.

Diciamo che in questa proteina, in caso di aumento della glicemia, resta una "traccia" indelebile di quanto è avvenuto.

Quindi l’HbA1c è un indice fedele del controllo metabolico: nei soggetti non diabetici (e nei diabetici in compenso metabolico) la HbA1c varia fra il 4 e il 6 %; valori più elevati segnalano il cattivo compenso del diabete.

Il dosaggio della HbA1c viene effettuato con cromatografia liquida ad alta pressione, elettroforesi capillare, oppure cromatografia a scambio ionico.

In presenza di glucosio le proteine vanno incontro ad una reazione chimica di tipo enzimatico in cui il glucosio reagisce con un gruppo basico della proteina stessa legandovisi in maniera irreversibile: il livello di glicazione dipende dal livello glicemico medio.

La fruttosammina esprime la glicazione delle proteine plasmatiche, e dell’albumina in particolare.

In pratica riflette l’andamento del compenso metabolico su un intervallo compreso tra 1 e 2 settimane.

La fruttosamina viene dosata con metodo colorimetrico.

Nei soggetti non diabetici i valori sono compresi tra 1,9 e 2,8 mmol/l.

Il diabete mellito comporta a lungo andare altre gravi complicazioni:

— una alterazione del metabolismo lipidico che si manifesta con ipertrigliceridemia, ipercolesterolemia, tendenza alla steatosi epatica, e soprattutto con arteriosclerosi da cui la macro e microangiopatia chiamata appunto “diabetica”.

Onde la predisposizione alle trombosi arteriose con gangrena e alle ulcere distrofiche, spesso con aree necrotiche.

Si ritiene che la dislipidemia dei diabetici, sia conseguenza della mobilizzazione dei grassi dai depositi che avrebbe come scopo la loro utilizzazione ai fini energetici.

La ipercolesterolemia (che può raggiungere e superare g 1%o) è stata attribuita a una maggiore disponibilità di radicali acetilici: il colesterolo è in gran parte sintetizzato a partire dai radicali acetilici;

— processi degenerativi delle pareti capillari che danno le più importanti manifestazioni cliniche a livello della retina (retinopatia diabetica ) e dei glomeruli renali (glomerulonefrosi diabetica di Kimmelstiel-Wilson).

L’insulinoma è un tumore a cellule B che produce forti quantità di insulina determinando ipoglicemia con il corteo sintomatologico nervoso e metabolico che abbiamo già ricordato.

Il glucagonoma è un tumore a cellule A che produce forti quantità di glucagone condizionando così iperglicemia.

Il gastrinoma è un tumore a cellule D che secerne gastrina e promuove iperplasia della mucosa gastrica e ipersecrezione cloridrica.

Ne deriva la sindrome di ZollingerEllison da ulcere multiple gastroduodenali, che spesso si associa ad adenomi di altre ghiandole endocrine (paratiroidi, ipofisi) entro il perimetro di una poliadenomatosi endocrina.

Il dosaggio radioimmunologico dell’insulina, del glucagone e della gastrina ha valore determinante per la diagnosi.

Più difficile è la visualizzazione strumentale del tumore che spesso non raggiunge proporzioni vistose.

La iniezione endovenosa di 123I-Tyr3-octreotide, un analogo radioattivo della somatostatina (37-55 MBq in bolo), consente di ottenere immagini positive dei tumori dotati di recettori per la somatostatina e di localizzarne la sede.

Questo è possibile nei tumori endocrini del pancreas, nei carcinoidi e anche nei paragangliomi che sono spesso neoplasie multiple, e delle loro metastasi.

La percentuale di positività è alta; se la captazione di questo tracciante è negativa significa che il tumore è insensibile al trattamento con octreotide per mancanza di recettori.

Le capsule surrenali sono situate nello spazio retroperitoneale al di sopra del polo superiore di ciascun rene; sono formate da una parte corticale e da una parte midollare ben distinte fra di loro, di origine, struttura e funzioni nettamente distinte.

La parte corticale presenta un colorito giallastro; all’esame microscopico può essere suddivisa in tre zone che a partire dall’esterno verso l’interno sono denominate: zona glomerulare, zona fascicolata e zona reticolare.

La parte midollare è di colorito bruno-rossastro e si presenta composta di cellule croni affini: si sviluppa dagli abbozzi embrionali del sistema nervoso simpatico.

Un tumore surrenale può eccezionalmente raggiungere proporzioni tali da essere percepito con la palpazione dell’addome come una massa ipocondriaca che ha le caratteristiche delle tumefazioni renali.

Il radiogramma diretto dell’addome può dimostrare la calcificazione delle capsule surrenali.

La eventualità non è frequente ma di grande valore per la diagnosi eziologica: si potrà trattare di una pregressa infezione tubercolare nell’ambito di una sindrome di Addison, oppure di una istoplasmosi surrenale.

L'imaging delle ghiandole surrenali è affidata alla tomografia assiale computerizzata (TAC), alla risonanza magnetica nucleare (RMN) ed alla ultrasonografia (US).

Queste metodiche sono caratterizzate da una elevata risoluzione spaziale, permettono l’identificazione di lesioni di piccole dimensioni, la definizione dei rapporti loco-regionali con strutture adiacenti e lo stato di vascolarizzazione; infine garantiscono la possibilità di eseguire prelievi bioptici.

Per quanto riguarda la TAC, è ad oggi in uso la metodica spirale che garantisce scansioni assiali a strato sottile (<5 mm), con alta risoluzione spaziale (5 mm); fornisce immagini molto significative nei tumori surrenali, anche se rappresentati da piccole lesioni nodulari, e nelle condizioni di iperplasia; è di estrema utilità inoltre nella identificazione di infiltrazioni neoplastiche.

Con la angio-TAC è possibile identificare lo stato di vascolarizzazione.

I limiti della TAC sono rappresentati da meteorismo intestinale, dalla presenza di “clips” chirurgiche, dai movimenti respiratori.

La RMN utilizza campi magnetici; si esegue con scansioni multi-planari sui piani assiale, sagittale e coronale; permette la distinzione tra corticale (iperintensa) e midollare (ipointensa), l’identificazione di lesioni espansive e la loro caratterizzazione tissutale attraverso le pesature Figura 5.51. Scintigrafia surrenale corticale in un caso di morbo di Cushing sostenuto da un adenoma del surrene destro (proiezione posteriore).
Figura 5.52. Scintigrafia surrenale corticale eseguita dopo soppressione con desametazone in un caso di iperaldosteronismo primitivo sostenuto da un adenoma del surrene destro.
T1/T2; utilizzando gadolinio come mdc è possibile la visualizzazione dello stato di vascolarizzazione; anche per questa metodica la presenza di “clips” chirurgiche e i movimenti respiratori ne costituiscono i limiti.
L’esame US si esegue attraverso scansioni longitudinali, assiali, coronali e oblique: è indicato prevalentemente in presenza di lesioni di grandi dimensioni e in pediatria; i limiti della metodica sono rappresentati dalla difficoltà a distinguere surreni normali da quelli iperplastici, dalla incapacità di individuare lesioni al di sotto di 3 cm, e dalle interferenze del meteorismo intestinale.
Ulteriori informazioni possono essere dedotte con altre procedure invasive quali la angiografia surrenale, che può essere globale o selettiva (ad esempio nel sospetto di un feocromocitoma) per quanto riguarda la vascolarizzazione; oppure la flebografia, che si esegue attraverso cateterismo delle vene surrenaliche, essenziale per effettuare prelievi selettivi necessari per dosaggi ormonali.
Scintigrafia surrenale. La scintigrafia surrenale consente di localizzare il surrene responsabile di un quadro clinico accertato di iperfunzione corticale o midollare utilizzando un radiofarmaco specifico.
Scintigrafia della corticale surrenale
Dal momento che la corteccia surrenale utilizza il colesterolo come precursore degli ormoni steroidei il colesterolo marcato con 131I (37 MBq) o con 75Se (11 MBq) è il radiofarmaco di scelta. La procedura scintigrafica dipende dal quadro clinico e, quindi, dall’ormone prodotto in eccesso. In ogni modo l’esame può richiedere diversi giorni di osservazione in quanto solo lo 0,1-0,3% del radiofarmaco si localizza nei surreni, il resto è captato dal fegato che lo elimina per via biliare: bisogna quindi attendere che il fegato e l’intestino siano puliti.
Quadri clinici di ipersurrenalismo corticale. Sono forme sostenute da una iperproduzione di ormoni steroidei di origine corticale (morbo di Cushing, iperplasia surrenale bilaterale, iperaldosteronismo primitivo, sindromi virilizzanti):
morbo di Cushing: in questo caso viene evidenziata una concentrazione del radiofarmaco in corrispondenza del surrene sede dell’adenoma (Fig. 5.51), mentre il surrene controlaterale non appare visualizzato (marcatamente ipocaptante o non captante), in quanto ipofunzionante per la inibizione della produzione di ACTH;
iperplasia bilaterale: in questo caso entrambi i surreni vengono chiaramente evidenziati in tempi precoci per la maggiore captazione del radiofarmaco;
iperaldosteronismo primitivo: questo è sostenuto da un adenoma, spesso molto piccolo, monolaterale o raramente bilaterale, non distinguibile, scintigraficamente, dal parenchima normale. Dal momento che la produzione di aldosterone non è controllata dall’ACTH occorre inibirne la produzione per ridurre o bloccare la captazione extranodulare del radiocolesterolo, rendendo, così, evidente la captazione dell’adenoma. A tale scopo si utilizza il test di inibizione con desametazone, somministrato alla dose di 4 mg/die, iniziando 7 giorni prima della somministrazione del radiocolesterolo e continuando per altri 7 giorni dopo. In queste condizioni si osserva una concentrazione del radiofarmaco nel surrene sede dell’adenoma (Fig. 5.52);
sindromi virilizzanti: nelle forme in cui è sospettata una iperproduzione surrenalica di ormoni virilizzanti, l’esame scintigrafico può essere di grande aiuto. Dal momento che anche la produzione surrenalica di ormoni sessuali non è controllata dall’ACTH, l’esame scintigrafico deve essere condotto sotto soppressione con desametazone. In questi casi entrambi i surreni possono risultare ipercaptanti nonostante la soppressione oppure può essere evidenziato un adenoma iperfunzionante.
Scintigrafia della midollare surrenale
Malattie sostenute da iperfunzione della midollare surrenale. Queste sono dovute ad una iperproduzione di adrenalina o noradrenalina, le quali, però, possono essere prodotte in eccesso sia dal feocromocitoma tipicamente surrenalico sia da tumori che originano dai gangli simpatici ricchi di terminazioni adrenergiche (paraganglioma). Il radiofarmaco specifico è rappresentato dalla metaiodobenzilguanidina (MIBG) marcata con 131I (18,5 MBq) o con 123I (185 MBq), che si fissa elettivamente sui recettori dell’adrenalina. Questo radiofarmaco, inoltre, è captato da altri tumori di origine dalla cresta neurale anche non secernenti come il neuroblastoma e nelle neoplasie endocrine multiple (sindromi MEN) spesso ricche di recettori per la MIBG. È, comunque, importante fare presente che la MIBG è captata anche da eventuali metastasi di queste neoplasie. Prima della somministrazione del radiofarmaco è necessario bloccare la tiroide con liquido di Lugol o con perclorato, per evitare che il radioiodio libero possa essere captato dalla tiroide, ed assicurarsi che il paziente non assuma farmaci competitivi come gli antidepressivi triciclici e, soprattutto, la reserpina o calcioantagonisti. L’esame scintigrafico comprende l’esplorazione del corpo intero dopo 1, 6, 24 e 48 ore dalla somministrazione del radiofarmaco.
Quadri patologici. In condizioni patologiche il radiofarmaco si concentra sia nel tumore primitivo che nelle sue metastasi, che risultano molto evidenti come focolai unici o disseminati ipercaptanti (Fig. 5-53).
È importante sottolineare il fatto che, una volta rilevato che un tumore e, specialmente, le sue metastasi captano la MIBG, questa, nella forma marcata con 131I ad alte dosi (100-200 mCi) può essere utilizzata per la terapia radiometabolica, ovviamente in un ricovero protetto.
Semeiotica funzionale del corticosurrene. La corticale surrenale è formata da tre zone distinte dal punto di vista morfologico e funzionale:
la zona glomerulare che provvede alla elaborazione e alla increzione degli ormoni mineraloattivi dei quali il più importante è l’aldosterone;
• l’aldosterone agisce a livello dei tubuli contorti renali promuovendo il riassorbimento del sodio e ostacolando il riassorbimento del potassio, e contribuisce così alla regolazione delle concentrazioni di sodio e di potassio nel sangue, nei liquidi extracellulari e in conseguenza nelle cellule;
• la secrezione di aldosterone è regolata dalla angiotensina (prodotto di interreazione della renina con l’angiotensinogeno) secreta dall’apparato renale iuxtaglomerulare;
la zona fascicolata che provvede alla elaborazione e alla increzione dell’idrocortisone, l’ormone glicoattivo naturale che agisce su punti molteplici e differenti del metabolismo dei carboidrati, delle proteine e dei grassi:
• è dotato di azione diabetogena per ostacolo alla conversione del glucosio in glucosio6-fosfato e per esaltamento della neoglucogenesi protidica;
• promuove la deposizione di glicogeno nel fegato;
• promuove la demolizione delle proteine ad aminoacidi (condizione preparatoria alla neoglucogenesi protidica);
• mobilizza i grassi dai naturali depositi favorendo la loro demolizione nel fegato;
• aumenta la resistenza dell’organismo agli stress e controlla il livello dei granulociti eosinofili circolanti;
la zona reticolare che sintetizza ormoni di tipo sessuale.
Gli ormoni corticosurrenali e quelli sessuali sono il prodotto di complesse elaborazioni della molecola del colesterolo dalla quale derivano i tre anelli fondamentali dell’estrano, dell’androstano e del pregnano secondo lo schema 5.5.
Il corticosurrene è regolato dalla ipofisi anteriore attraverso la secrezione di ormone adrenocorticotropo (ACTH), che ne promuove il trofismo e l’attività secretoria nelle zone fascicolata e reticolare; la secrezione di ACTH è a sua volta condizionata dal livello ematico del cortisolo che esercita su di questa una azione di blocco.
Ipocortìcismo
Il morbo di Addison è il quadro clinico più clamoroso di insufficienza surrenale: segue ad un processo autoimmunitario almeno nel 70-90% dei casi, spesso inserito nelTam- 268 SEMEIOTICA MEDICA
Schema 5.5.
bito di sindromi poliendocrine autoimmuni; tra le altre cause ricordiamo l'infezione tubercolare e l’uso di farmaci in grado di bloccare la sintesi degli steroidi come il ketoconazolo.
Nel morbo di Addison si assiste all’aumento dell’escrezione di Na e alla diminuzione dell’escrezione di K, specialmente nelle urine, ma anche nel sudore, nella saliva e nel tratto gastro-intestinale, da cui ridotte concentrazioni ematiche di Na e Cl e un’elevata concentrazione sierica di K. L’incapacità di concentrare le urine comporta la comparsa di grave disidratazione, ipertonicità piasmatica, acidosi, riduzione del volume circolante, ipotensione arteriosa.
La riduzione dei livelli ematici di cortisolo comporta un aumento della produzione di ACTH ipofisario ed un aumento dei livelli ematici di (3-lipotropina, che ha attività melanocito-stimolante e ciò condiziona l’iperpigmentazione della cute e delle mucose caratteristica del morbo di Addison (Fig. 5.54).
Oltre a ciò la sintomatologia comprende:
astenia;
ipersensibilità all’insulina per il deficit corticosteroideo glicoattivo;
disturbi genitali (impotenza, amenorrea) per la carenza di androgeni surrenali;
scarsa resistenza agli stress e alle infezioni;
Il laboratorio dimostra:
diminuzione del cortisolo piasmatico ed urinario, con aumento dell’ACTH circolante;
diminuzione dell’aldosterone;
Le crisi di iposurrenalismo acuto che punteggiano il decorso della malattia di Addison o che si manifestano nel corso di una surrenalite emorragica infettiva (sindrome di Waterhause-Friederichsen), sono dovute alla fuga di sodio con le urine responsabile di iponatriemia e alla ritenzione di potassio con iperkaliemia Un ipocorticismo può essere realizzato anche da una insufficiente attività incretoria adrenocorticotropa: il quadro clinico ricorda quello della malattia di Addison ma manca la melanodermia. La maggior parte dei casi di ipocorticosurrenalismo secondario è provocata da distruzione dell’ipofisi; la TAC o la RMN della sella possono quindi essere utili per escludere la presenza di tumori o atrofia.
L’insufficienza corticosurrenalica può essere diagnosticata dimostrando l’incapacità ad aumentare i livelli plasmatici di cortisolo o l’escrezione urinaria di cortisolo libero dopo la somministrazione di ACTH. Una singola determinazione del cortisolo piasmatico o dell’escrezione urinaria di cortisolo libero nelle 24 h non è di aiuto e può trarre in inganno. L’innalzamento del livello piasmatico di ACTH associato a un basso livello piasmatico di cortisolo è diagnostico.
Test di valutazione per l'insufficienza corticosurrenalica. Il test si esegue iniettando da 5 a 250 mg di cosintropina ev. Prima dell'iniezione il cortisolo piasmatico normale è compreso fra 5 e 25 mg/dl (fra 138 e 690 nmol/l) e raddoppia fra i 30 e i 90 minuti, con un minimo di 20 mg/dl (552 nmol/l). I pazienti con morbo di Addison hanno valori bassi o normali che non subiscono incrementi.
La risposta all'ormone di rilascio della corticotropina (CRH) può essere utilizzata per distinguere l'insufficienza ipotalamica da quella ipofisaria. Dopo la somministrazione ev di 100 mg (o 1 mg/kg) di CRH, la risposta normale consiste in un aumento dell'ACTH piasmatico compreso fra i 30 e i 40 pg/ml; i pazienti con insufficienza ipofisaria non rispondono, mentre quelli con malattia ipotalamica generalmente rispondono.
Ipercorticismo
Un ipercorticismo può essere espressione di un globale interessamento della corticale surrenale oppure di un prevalente (o esclusivo) impegno di una delle sue tre zone funzionali.
Figura 5.54. Labbra “fuligginose” con depositi di melanina in un caso di m. di Addison.
La sindrome di Cushing è un esempio di ipercorticismo globale che, pur nella prevalente ipersecrezione di cortisolo manifesta, variamente associati e intrecciati, elementi iperfunzionali riconducibili a tutte le tre zone della corteccia surrenale.
Figura 5.55. Morbo di Cushing per adenoma surrenale (visibile in basso a sinistra il reperto operatorio): è possibile osservare la tipica distribuzione del grasso e le strie purpuree.
Figura 5.56. A) Strie purpuree in un giovane sottoposto a lungo trattamento con cortisonici (morbo di Cushing iatrogeno). B) Strie purpuree in morbo di Cushing.
La sintomatologia è correlata a:
iperincrezione glicocorticoide: adiposità di tipo centrale, con disposizione del grasso in sede cervico-dorsale (“gobba di bufalo”), e al volto (‘ facies lunaris ”); ipotrofia muscolare; diabete steroideo; osteoporosi; strie purpuree alla cute del tronco e alla radice degli arti (Figg. 5.55 e 5.56);
iperfunzione mineralcorticoide: ritenzione idrica con edemi e faccia lunare; ipertensione arteriosa;
iperfunzione della zona reticolare: acne; ipertricosi; amenorrea.
La sindrome di Conn (iperaldosteronismo primitivo) è un esempio di iperfunzione corticosurrenale limitata all’attività mineralcorticoide.
La sintomatologia è correlata a:
ritenzione sodica: ipertensione arteriosa;
deplezione potassica: astenia; poliuria con isostenuria resistente all’ADH conseguenza tardiva della deplezione potassica delle cellule renali; alcalosi metabolica con crisi di tetania.
Il laboratorio dimostra:
aumento della aldosteronemia con diminuzione della renina circolante per blocco alla sua increzione;
ipernatriemia e ipokaliemia con spostamento del rapporto Na/K nelle urine in vantaggio del potassio.
Le sindromi adrenogenitali sono dovute a iperplasia o a neoplasie della zona reticolare. Si riconoscono:
A) Sindromi adrenogenitali da eccessiva increzione di androgeni (le più frequenti) con quadri clinici differenti per sesso e per età che si manifestano:
nel maschio in età infantile con pubertà precoce surrenale;
nel maschio in età adulta con scarsa sintomatologia;
nella femmina durante la vita intrauterina come:
• uno pseudoermafroditismo con le apparenze di maschio criptorchide (grosso fallo con uretra, grandi labbra saldate), oppure in base alla precocità dell’azione nociva;
• uno pseudoermafroditismo con persistenza del seno urogenitale (sotto un clitoride penifomie grandi labbra parzialmente saldate);
• uno pseudoermafroditismo con clitoride peniforme ma con vagina e uretra separate;
nella femmina prima della pubertà come uno pseudoermafroditismo con clitoride grosso, irsutismo, ipomastia poi amenorrea;
nella femmina dopo la pubertà come un virilismo con ipertricosi, peli e capelli di tipo maschile, acne, clitoride moderatamente sviluppato, tendenze omosessuali.
B) Sindromi adrenogenitali da eccessiva increzione di estrogeni parimenti diverse nei due sessi:
nel maschio femminilizzazione con ginecomastia, atrofia testicolare, azoospermia, perdita dei caratteri sessuali maschili, diminuzione della libido, tendenze omosessuali;
nella femmina pseudopubertà precoce con infecondità perché manca la ovulazione.
Le sindromi adrenogenitali possono essere oltre che acquisite, secondarie a tumori del corticosurrene (Fig. 5.57), anche congenite.
Figura 5.57. Sindrome adrenogenitale. A) Vistoso irsutismo, sviluppatosi in una donna anziana nell’arco di pochi mesi. B) La tomografia assiale computerizzata dell’addome dimostrava una massa delle dimensioni di un mandarino in sede surrenale destra. Diagnosi clinica: carcinoma funzionante del surrene destro con metastasi epatiche (conferma autoptica). Il quadro clinico delle sindromi adrenogenitali congenite dipende da: tipo di difetto enzimatico; entità del difetto; epoca di espressione del difetto; sesso del soggetto.

Deficit di 20, 22 desmolasi. Insufficienza corticosurrenalica; pseudoermafroditismo maschile; carenza di tutti gli ormoni steroidei; accumulo di colesterolo nelle cellule steroidogenetiche.

Deficit di 17, 20 desmolasi. Pseudoermafroditismo maschile; carenza di DHEA, DHEAS, androstenedione e testosterone.

Deficit di 3-beta-deidrogenasi, A4-5isomerasi. Insufficienza corticosurrenalica; mascolinizzazione incompleta nei maschi; lieve clitoridomegalia nelle femmine; carenza di glicocorticoidi, mineralcorticoidi, progesterone, 17-idrossiprogesterone, androstenedione e testosterone; accumulo di pregnenolone, 17-idrossipregnenolone, DHEA e DHEAS.

Deficit di 21-idrossilasi. Insufficienza corticosurrenalica; macrogenitosomia nei maschi; virilizzazione nelle femmine; carenza di 11-deossicortisolo, 11-deossicorticosterone, cortisolo, corticosterone e aldosterone; accumulo di progesterone, 17-idrossiprogesterone, DHEA, DHEAS, androstenedione e testosterone.

Deficit di 11-idrossilasi. Ipertensione arteriosa; macrogenitosomia nei maschi; virilizzazione nelle femmine; carenza di cortisolo, corticosterone ed aldosterone; accumulo di 11-deossicortisolo, 11-deossicorticosterone, progesterone, 17-idrossiprogesterone, DHEA, DHEA-S, androstenedione e testosterone.

Deficit di 17-idrossilasi. Ipertensione arteriosa; pseudoermafroditismo maschile; carenza di cortisolo, 11-deossicortisolo, androgeni e 17-idrossiprogesterone; accumulo di mineralcorticoidi e di progesterone.

L'iperplasia surrenalica virilizzante tardiva è una variante dell’iperplasia surrenalica congenita, causata da un difetto dell’idrossilazione dei precursori del cortisolo: il DHEA, DHEAS, 17-idrossiprogesterone, testosterone e l’androstenedione plasmatici sono elevati.

La diagnosi viene confermata mediante la soppressione della escrezione del DHEAS e del pregnanetriolo urinari con desametasone 0,5 mg per os ogni 6 ore.

Nella sindrome dell'ovaio policistico (di Stein-Leventhal) si possono osservare virilizzazione e irsutismo di grado lieve, con ipomenorrea e aumento del testosterone plasmatico.

Dosaggio degli ormoni corticosurrenali

Il cortisolo e l'aldosterone sono ormoni steroidei; vengono dosati con metodo RIA o ELISA.

Il cortisolo nel plasma varia nel soggetto normale fra 50 e 200 ng/ml (valori massimi alle ore 8 del mattino, minimi alle ore 24).

Dopo trattamento con ACTH i valori aumentano fra 250 e 500 ng/ml mentre dopo trattamento con desametasone diminuiscono fra 0 e 40 ng/ml.

Nella sindrome di Cushing i valori oscillano fra 300 e 1000 ng/ml.

Nella gravidanza si riscontrano valori anormalmente alti.

Per il cortisolo urinario i valori di normalità oscillano da 20 a 110 mg/24 ore.

L'aldosterone plasmatico nel soggetto normale in posizione supina varia fra 20 e 120 pg/ml, in posizione eretta fra 70 e 300 pg/ml.

Nella sindrome di Conn l’aldosteronemia è compresa fra 230 e 800 pg/ml ed è parimenti elevata negli iperaldosteronismi secondari.

Studio della funzione surrenalica

Le ghiandole surrenali esplicano una funzione glicoattiva ed una funzione androgena, oltre a quella mineraloattiva.

La prima può essere studiata, con il dosaggio, oltre che dell’ACTH, anche del cortisolo, plasmatici e di quello libero urinario che esprime l’attività integrata della ghiandola nelle 24 ore.

Per quanto riguarda la funzione androgena, il suo studio è reso possibile attraverso la cosiddetta “mappa steroidea" che comprende il dosaggio di vari metaboliti intermedi e finali di origine surrenalica.

Essi sono l'androstenedione (A), il deidroepiandrosterone solfato (DHEAS), il testosterone totale (TT), metaboliti caratterizzati da attività androgena, il progesterone (P) ed il 17-idrossiprogesterone (17-OHP).

È opportuno precisare che mentre il deidroepiandrosterone (DHEA) è di origine sia surrenalica che gonadica, il DHEAS è soltanto di provenienza surrenalica.

Per quanto riguarda il testosterone, mentre nel maschio adulto è di quasi esclusiva origine testicolare, nella donna e nel maschio prepubere è prevalentemente sintetizzato dal surrene.

Prova di stimolo con ACTH

Si esegue somministrando tetracosactide, analogo sintetico dell’ACTH, alla dose di 0,25 mg per via ini: dopo 30 e 60 minuti si effettua il dosaggio del cortisolo plasmatico.

Con questo test si evidenzia una condizione di iposurrenalismo di origine ipofisaria oppure una iperplasia corticosurrenale, in quanto si assiste dopo la somministrazione della tropina ipofisaria ad un sensibile aumento dei livelli di cortisolo; la risposta sarà minima o assente in presenza di iposurrenalismo primitivo oppure di tumori della corteccia del surrene.

Al fine di individuare un blocco enzimatico nella sintesi del cortisolo, l’analogo sintetico, sempre alla dose di 0,25 mg, viene somministrato per via venosa nell’arco di 5 ore, opportunamente diluito in soluzione fisiologica: dal comportamento dei metaboliti intermedi è così possibile risalire al difetto enzimatico responsabile della malattia.

Prova di blocco dell'ACTH

I corticosteroidi glicoattivi esercitano un’azione di blocco sull’ACTH: se il corticosurrene conserva la sensibilità alla corticostimolina, la cortisolemia diminuisce, ma questo non accade nei portatori di neoplasie surrenali nei quali si è perduta la sensibilità alla stimolina ipofisaria.

test si esegue somministrando desametasone alla dose 2 mg al dì per 3 giorni e dosando il cortisolo libero urinario in condizioni basali e al termine della prova.

Nella sindrome di Cushing la somministrazione di desametasone induce una riduzione dei valori di cortisolo libero urinario.

Gli ormoni della midollare surrenale sono l’adrenalina e la noradrenalina, catecolamine che agiscono sugli effettori del sistema nervoso simpatico.

La secrezione di questi ormoni avviene continuativamente, ma riveste particolare importanza allorché l’organismo è cimentato da condizioni di stress quali l’esercizio fisico, gli stati emozionali, la esposizione al freddo, la caduta della pressione arteriosa, l’asfissia, l’anemia cerebrale, l’anestesia e la ipoglicemia.

Ipersurrenalismo midollare

È realizzato dai feocromocitomi e dai paragangliomi.

Si distinguono scolasticamente due varietà di feocromocitoma:

il feocromocitoma adrenalinico (circa il 26% dei casi): si manifesta con crisi ipertensive distanziate nel tempo che decorrono con stato ansioso, tremore, cefalea, palpitazioni, dolori crampiformi all’epigastrio, sudorazione, pallore e cianosi al volto.

Le crisi, scatenate da emozioni, sforzi, pasti abbondanti, ma anche da manovre palpatone sul tumore, si accompagnano ad un aumento della pressione arteriosa massima che supera talvolta i 250-300 mmHg mentre la pressione arteriosa minima non subisce un aumento proporzionale; cessano in 1-2 ore o poco più.

Durante la crisi è possibile dimostrare iperglicemia, glicosuria e iperkaliemia conseguenti alla spiccata glicogenolisi, e aumento del metabolismo basale;

— il feocromocitoma noradrenalinico (più frequente): si manifesta con ipertensione arteriosa permanente che spesso è difficile da differenziare da una ipertensione essenziale; si istituiscono ben presto ipertrofia cardiaca, alterazioni dei vasi retinici e talvolta sofferenza renale.

Nel sospetto di feocromocitoma può essere utile il test di soppressione con la fentolamina.

Dosaggio delle catecolamine plasmatiche e urinarie.

I principali prodotti metabolici urinari dell’adrenalina e della noradrenalina sono le metanefrine, l’acido vanilmandelico (Vanillylmandelic Acid, VMA) e l’acido omovanillico (Homo-Vanillic Acid, HVA).

Le persone normali eliminano soltanto piccolissime quantità di queste sostanze con le urine.

I valori normali nelle 24 h sono i seguenti: adrenalina e noradrenalina libere <100 ug, metanefrina totale <1,3 ug, VMA <10 |.ig e HVA <15 ¡.ig.

Nel feocromocitoma e nel neuroblastoma l’escrezione urinaria di adrenalina e noradrenalina e dei loro prodotti metabolici aumenta in maniera intermittente.

L’adrenalina, la noradrenalina e i rispettivi metaboliti vengono dosati sul plasma con tecnica RIA e sulle urine dopo estrazioni con solventi o purificazioni cromatografiche, con l’impiego di tecniche fluorimetriche o con HPLC e rilevazione elettrochimica.

Le catecolamine urinarie di 24 ore nel soggetto adulto normale variano da 10 a 100 ¡.tg.

Nel feocromocitoma questi valori possono raggiungere cifre 10-100 volte maggiori: solo valori molto alti devono essere ritenuti significativi perché modesti incrementi nella eliminazione urinaria delle catecolamine possono essere riscontrati nella ipertensione arteriosa essenziale e in altre condizioni morbose (insufficienza renale, linfomi).

Dosaggio dell’acido vanillil-mandelico.

L’acido vanillil-mandelico (acido 3-metossi-4-idrossimandelico) è il principale catabolita della adrenalina e della noradrenalina escreto con le urine; viene misurato spettrofotometricamente nell’ultravioletto.

I valori normali sono compresi fra 1 e 11 mg/24 h: nei feocromocitomi possono essere eliminati 100-200 mg e oltre di acido vanillil-mandelico. Anche il corionepitelioma e il seminoma esordiscono come un nodulo circoscritto, ma possono determinare ipertrofia del testicolo controlaterale per stimolazione delle cellule di Leydig.
Negli eunucoidismi di origine ipofisaria e nella sindrome di Klinefelter, i testicoli conservano le caratteristiche dell’infanzia.
Un certo grado di ipotrofia dei testicoli si osserva nel digiuno protratto, nelle infezioni croniche, in alcune malattie endocrine, nella cirrosi epatica e nella emocromatosi.
Il testicolo ha due funzioni ben distinte:
la funzione androgena, garantita dalle cellule interstiziali di Leydig;
la funzione seminale, garantita dai tubuli seminiferi.
La secrezione di testosterone diviene particolarmente attiva al momento della pubertà e da allora garantisce lo sviluppo degli organi della riproduzione e il mantenimento dei caratteri sessuali secondari.
Ipogonadismo
Devono essere prospettate le seguenti ipotesi eziologiche:
l’ipogonadismo è conseguenza di un primitivo deficit leydigiano: castrazione, orchiti bilaterali, raggi X oppure di un errore genetico come nella sindrome di Klinefelter;
l’ipogonadismo è conseguenza di una insufficiente increzione di gonadotropine ipofisarie;
l’ipogonadismo è conseguenza di fattori dismetabolici che hanno operato durante l’infanzia o più tardi: croniche denutrizioni, infezioni e intossicazioni croniche, cardiopatie congenite, diabete mellito, cirrosi pigmentaria, malattie endocrine e altre.
Ipergonadismo
Rientrano in questo capitolo:
la pubertà precoce vera;
la pseudopubertà precoce testicolare: dovuta a un tumore leydigiano;
ipertestoidismo degli adulti: dovuto a iperplasia o neoplasia delle cellule di Leydig.
L’accertamento di un tumore testicolare riveste particolare interesse diagnostico in questi casi.
Utili elementi diagnostici potranno essere ottenuti attraverso il dosaggio del testosterone piasmatico, dell’FSH e dell’LH.
Funzione leydigiana
Con il dosaggio delle gonadotropine piasmatiche è possibile distinguere:
un ipogonadismo che decorre con ipergonadotropinemia ed è dovuto a causa primitivamente gonadale;
un ipogonadismo che decorre con ipogonadotropinemia ed è conseguenza di un primitivo deficit ipofisario.
Negli eunuchismi da castrazione e nella sindrome di Klinefelter la gonadotropinemia è molto elevata, al contrario degli infantilo-nanismi e degli eunucoidismi di origine ipofisaria.
Il testosterone viene dosato con metodo RIA o ELISA.
Negli ipogonadismi il livello di testosterone piasmatico è inferiore alla norma.
In quelli da primitiva compromissione leydigiana il valore di testosterone resta invariato dopo stimolazione con gonadotropina LH, mentre in quelli di origine ipofisaria sarà possibile osservare un certo incremento dopo stimolazione.
Spermatogenesi
Nella valutazione di un ipogonadismo dovrà essere sempre tenuta presente la spermatogenesi.
Esame dello sperma
In condizioni normali la quantità di sperma emesso in una eiaculazione è di circa 3-4 ml.
Lo sperma è opaco e viscoso ma ben presto si liquefa per azione della ialuronidasi.
Lo studio citologico deve essere effettuato al microscopio usando un obiettivo a secco di medio ingrandimento e entro tre ore dalla eiaculazione.
In genere uno sperma normale ben fecondante presenta 100.000.000 di nemaspermi per ml e dopo 6 ore dalla eiaculazione saranno osservati degli spermatozoi ancora mobili.
Gli spermatozoi sono attivamente mobili, di forma normale.
Si definisce aspermia quando non c'è liquido seminale; ipospermia, se il volume è inferiore a 2 ml; iperspermia se il volume è superiore a 6 ml; azoospermia se nel liquido seminale non ci sono spermatozoi; oligospermia se il numero degli spermatozoi è inferiore a 20.000.000 per ml; astenozoospermia se la motilità è inferiore al 50% del numero totale; teratozoospermia quando gli spermatozoi malformati superano il 50%.
In presenza di oligospermia la sterilità è probabile; la azoospermia è causa certa di sterilità.
Di fronte a una azoospermia devono essere considerate le seguenti possibilità:
occlusione dei dotti seminiferi;
alterazione organica o funzionale dei tubuli seminiferi.
Infertilità maschile
Sono note numerose cause di infertilità nell’uomo.
Possono sinteticamente ricondursi a due fondamentali condizioni:
infertilità con diminuito grado di androgenizzazione.
• per alterazioni ipotalamo-ipofisarie;
• per alterazioni testicolari;
infertilità con normale quadro di virilizzazione.
• per alterazioni ipotalamo-ipofisarie;
• per alterazioni testicolari;
• per cause meccaniche.
Per accertare la presenza di infezioni si esegue test di Stamey.
Biopsia del testicolo
La tecnica operatoria è semplice: incisione dei tegumenti, della vaginale e piccolissima incisione della albuginea attraverso la quale emergerà un piccolo frammento di tessuto testicolare che sarà prelevato per l’esame istologico.
L’aspetto dei tubuli seminiferi e del tessuto interstiziale può fornire preziose indicazioni diagnostiche:
— potrà essere accertato il totale sovvertimento della struttura testicolare con proliferazione fibrosa interstiziale peritubulare e secondaria alterazione dei tubuli seminiferi;
— potrà essere osservata una isolata alterazione dei tubuli seminiferi;
• completa aplasia dell’epitelio germinale con conservazione della membrana basale, delle cellule di Sertoli e delle cellule di Leydig;
• oppure degenerazione ialina dei tubuli con ispessimento della membrana basale e conservazione delle cellule interstiziali. Sarà possibile osservare il numero dei feti, la posizione del feto all’interno dell’utero, la sua mobilità ed il suo sviluppo, l’inserzione della placenta, il sesso del nascituro, eventuali gravi malformazioni fetali (idrocefalo, idronefrosi), ed anche le modalità di pulsazione del cuore fetale.

L’ecografia pelvica transaddominale, per anni primo step diagnostico nello studio della patologia ginecologica, è divenuta oggi, eseguita senza riempimento vescicale, approccio di seconda istanza, particolarmente utile a completamento dello studio transvaginale in presenza di voluminose masse pelviche (fibromi uterini, masse annessiali, ecc.) o quando se ne sospetti la malignità, poiché rende possibile una visione panoramica della pelvi, permettendo di indagare, se necessario, anche gli organi extrapelvici (fegato, reni).

La possibilità di effettuare indagini ripetute senza l’impiego di raggi X rende la ecografia un metodo insostituibile.

Tomografia assiale computerizzata

La tomografia assiale computerizzata offre un significativo apprezzamento degli organi pelvici, in particolare delle ovaie e dell’utero.

Isterosalpingografia

La isterosalpingografia permette lo studio della cavità uterina, attraverso l’insufflazione di un mezzo di contrasto che viene introdotto con una apposita cannula applicata al collo dell’utero.

Ovogenesi

La ovogenesi comporta:

la ovulazione che abbiamo già descritto nei suoi aspetti morfologici;

le mitosi ovulari: una riduzionale (con espulsione del primo corpuscolo polare); l’altra equazionale (con espulsione del secondo corpuscolo polare);

la nidazione se, nel suo percorso dall’ovaio all’utero, l’ovulo sarà stato fecondato da uno spermatozoo.

Secrezione ormonale

L’ovaio secerne due ormoni, la follicolina e il progesterone, mediante i quali garantisce:

l’accrescimento e lo sviluppo dell’utero, delle tube e della vagina alla pubertà;

la comparsa e la persistenza dei caratteri sessuali secondari;

il ciclo mestruale;

l’annidamento dell'uovo fecondato e lo sviluppo della placenta.

Ciclo mestruale

L’attenta valutazione del ciclo mestruale costituisce il punto fondamentale per lo studio dell’attività endocrina dell’ovaio.

La mestruazione, cioè la emorragia mestruale, è l'atto conclusivo di una serie di complesse modificazioni dell’endometrio condizionate in via ormonale. Durante l’accrescimento del follicolo di Graaf fino alla ovulazione, cioè fino alla deiscenza di questo, l’ovaio secerne estrogeni sotto l’azione della gonadotropina follicolostimolante che in questo periodo viene attivamente secreta dalla ipofisi.

In virtù dello stimolo estrogenico la mucosa uterina aumenta di spessore e presenta un tipico allungamento delle sue ghiandole (fase proliferativa della mucosa uterina).

Dopo la deiscenza del follicolo di Graaf, sotto lo stimolo di una secrezione di gonadotropina luteinizzante ha luogo lo sviluppo del corpo luteo.

La secrezione di estrogeni ad opera delle cellule della teca interna persiste: ma a questa si aggiunge la secrezione di progesterone alla quale provvedono le cellule della granulosa.

In virtù dell’azione combinata degli estrogeni e del progesterone, si passa alla fase progestativa della mucosa uterina, lo spessore della mucosa aumenta ulteriormente e le sue ghiandole, distese da abbondante muco, assumono un caratteristico aspetto dentellato.

In questa fase la mucosa uterina è particolarmente adatta all’annidamento dell’uovo.

Se l’annidamento non ha luogo, il corpo luteo cade in atrofia perché l’apporto di gonadotropina ipofisaria luteinizzante viene a mancare e non si istituisce la secrezione di gonadotropina corionica che ne consente la persistenza e lo sviluppo in caso di nidazione.

La mucosa uterina non può mantenersi nello stato progestativo perché la concentrazione ematica di estrogeni e di progesterone viene bruscamente a cadere e per questa ragione si realizza lo sfaldamento della mucosa endometriale e con esso l’emorragia mestruale.

Dopo la emorragia mestruale ricomincerà un nuovo ciclo.

Curva termica basale

Per tutta la durata del ciclo mensile ogni mattina al risveglio viene misurata la temperatura rettale.

La curva termica basale presenta al 14° giorno un brusco innalzamento che corrisponde alla deiscenza del follicolo di Graaf e persiste fino a circa due giorni prima della emorragia mestruale.

Sulla grafica della temperatura corporea basale saranno pertanto delineate tre fasi:

una relativamente ipotermica che corrisponde al periodo follicolinico;

un brusco innalzamento della temperatura basale che corrisponde alla ovulazione; una fase relativamente ipertermica corrispondente al periodo luteinico.

Dosaggio degli estrogeni e dei progestinici

Gli ormoni estrogeni naturali sono l’estradiolo, l’estriolo e l'estrone.

I valori normali di estradiolo sono compresi nel maschio fra 10 e 50 pg/ml;

nella donna fra 25 e 417 pg/ml nella fase follicolare, fra 93 e 409 pg/ml durante il picco ovulatorio e tra 29 e 318 pg/ml nella fase luteale.

Il dosaggio dell’estriolo ha particolare valore in ostetricia per seguire l’andamento della gravidanza: esso è prodotto infatti largamente nella placenta e, a partire dal diidroepiandrosterone, dalla corteccia surrenale del feto; mentre nelle prime 30 settimane di gravidanza i valori sono di circa 50 ng/ml, dalla 34a settimana vanno salendo fino a raggiungere valori di 150-300 nmol/ml.

La diminuzione dell’estriolo può essere indice di morte fetale, di gestosi o di gravi malformazioni del feto (sindrome di Down, anencefalia).

I valori normali di progesterone variano fra 0,4 e 1,0 ng/ml durante la fase follicolare e 0,4 e 16,8 ng/ml nella fase luteale. Nelle ultime settimane di gravidanza il progesterone raggiunge valori di 150 ng/ml.

Nel ciclo mensile della donna devono essere considerate le seguenti fasi ormonali:

-fase estrogenica iniziale che comprende la prima metà del periodo;

fase estrogenico-progestativa che copre la seconda metà del periodo;

caduta premestruale degli ormoni estrogeni e progestinici.

Biopsia dell'endometrio

La biopsia dell’endometrio è una procedura chirurgica che va riservata allo studio di casi particolari. L’accertamento si prefigge di vedere se la mucosa uterina è in fase proliferativa oppure se essa è in fase progestativa. Ipogonadismo
Una insufficiente increzione di ormoni ovarici operante dall’infanzia non consente un adeguato sviluppo dell’apparato genitale e dei caratteri sessuali secondari: l’utero e gli annessi conservano le proporzioni infantili e i flussi mestruali fanno completamente difetto. In un caso del genere due ipotesi dovranno essere prospettate:
l’ipogonadismo è di origine ovarica, in tal caso sarà presente ipergonadostimolinemia;
l’ipogonadismo è di origine ipofisaria, in tal caso vi sarà ipogonadostimolinemia.
Questa alternativa è valida anche quando una insufficiente increzione di ormoni ovarici diviene operante in età adulta.
La castrazione della donna adulta comporta un aumento dei valori delle gonadotropine e una serie di disturbi generali che ricordano quelli spontanei della menopausa:
vampe di calore e crisi sudorali;
parestesie;
palpitazioni e talvolta dolori precordiali;
esagerata emotività e disturbi del sonno;
tendenza alla adiposità e alla ritenzione idrosalina;
arresto del flusso mestruale e regressione dei caratteri sessuali primari e secondari (assottigliamento delle grandi e piccole labbra, atrofia della mucosa vaginale, involuzione dell’utero).
Negli ipogonadismi da insufficienza ipofisaria, ad esempio nella malattia di Sheehan e nella sua evoluzione simmondsiana, le gonadostimoline sono invece diminuite.
Amenorree.
Amenorrea primaria
L'amenorrea primaria è la mancanza dei flussi mestruali in donna mai mestruata; può essere dovuta:
ad alterazioni anatomiche dell’apparato genitale: imperforazione dell’imene con conseguente ematocolpo; assenza congenita della vagina; assenza congenita dell’utero o utero rudimentale; pseudoermafroditismo;
ad aplasia delle ovaie: è questo il caso della sindrome di Turner, la associazione ad ipoevolutismo staturale, a sviluppo rudimentale dei caratteri sessuali primari, assenza dei caratteri sessuali secondari, malformazioni multiple (collo a tenda, stenosi istmica dell’aorta, sindattilia, spina bifida, epicanto, retinite pigmentosa e altre) è abbastanza caratteristica. La gonadotropinemia è molto elevata, il che consente una differenziazione facile rispetto alle amenorree primitive di origine ipofisaria; il cariotipo è 44 + XO;
a una condizione ereditaria per cui il menarca in tutte le donne della famiglia si realizza con un sensibile ritardo rispetto alla media della popolazione;
a una insufficiente increzione di gonadotropine ipofisarie con conseguente difetto di sviluppo delle ovaie. In tal caso si possono realizzare i quadri estremi dell’infantilismo nanismo e dell’eunucoidismo ipofisario femminile;
a condizioni generali debilitanti.
Amenorrea secondaria
L’amenorrea secondaria è la mancanza dei flussi mestruali in donna già mestruata; può essere dovuta:
a gravidanza: l’esame generale, l’esame ginecologico e le reazioni biologiche di gravidanza consentono di giungere all’inquadramento diagnostico;
a restrizioni alimentari protratte, denutrizioni croniche, malattie debilitanti (malattie infettive croniche, tossicomanie, alcolismo, anemie da carenza di ferro, anoressia mentale);
a cambiamento di clima, periodi di affaticamento o di preoccupazione: talora brutalmente dopo un trauma psichico: queste amenorree sono attribuite a una causa ipotalamica;
a condizioni di interesse esclusivamente ginecologico (amenorree dei processi infettivi dell’apparato genitale, il più sovente postumo di un’infezione puerperale, gonococcica o tubercolare);
a causa endocrina:
• obbligatoria nelle insufficienze ipofisarie: panipopituitarismo anteriore, adenomi cromofobi ed eosinofili della ipofisi, craniofaringiomi, sindrome di Chiari-Frommel (amenorrea, galattorrea, ipotrofia utero-ovarica), deficit isolati della increzione gonadotropinica;
• facoltativa nel diabete mellito, nel morbo di Basedow, nel mixedema, nella malattia di Addison, nel morbo di Cushing e nelle sindromi adrenogenitali, è stata attribuita a una inibizione delle gonadostimoline da parte dei coiticoicli e degli androgeni secreti in eccesso;
• di origine ovarica: per insufficienza ovarica primitiva acquisita (annessiectomia, terapia radiante, sclerosi prematura dell’ovaio), ed anche ad anormale increzione di androgeni da parte dell’ovaio.
La definizione diagnostica di queste forme è spesso difficile e richiede la messa in opera di procedure specialistiche.
Menorragie e metrorragie.
La menorragia è una emorragia uterina ciclica ma molto abbondante.
La metrorragia è una emorragia uterina aciclica, che non si manifesta cioè nella regolare sequenza delle mestruazioni.
Presentano interesse endocrino solo le emorragie uterine funzionali cioè quelle che non sono collegate a condizioni locali di interesse ostetrico-ginecologico, oppure a condizioni discrasiche o emodinamiche.
Pertanto prima di attribuire una emorragia uterina a causa endocrina dovranno essere scartate tutte le possibili cause locali e le possibili cause discrasiche e circolatorie generali.
Ricordiamo alcune fra le più comuni cause ostetricoginecologiche di metrorragia:
aborto, ritenzione placentare, gravidanza extrauterina, metriti, polipi e carcinomi del collo e del corpo dell'utero, fibromi dell’utero;
alcune fra le più comuni cause generali sono le diatesi emorragiche primitive o secondarie ad emopatie, le anemie, la stenosi mitralica.
Escluse queste eventualità potrà essere considerata una origine endocrina.
Metrorragie di origine extraovarica
Nel panipopituitarismo anteriore della pubertà le menometrorragie sono attribuite ad una eccessiva stimolazione ovarica da parte delle gonadotropine.
Nella pubertà precoce surrenale esse vanno ricondotte a una anormale produzione di estrogeni da parte delle cellule del tumore surrenale.
Metrorragie di origine ovarica
Particolarmente frequenti quelle dovute ad iperfollicolinismo che può avere una causa puramente funzionale (ipersecrezione follicolinica semplice) oppure può essere dovuto a un processo patologico dell’ovaio (cisti follicolari, ovariti sclerocistiche, follicolomi).
Un esame ginecologico può dimostrare la anormale tumefazione dell’ovaio; gli strisci vaginali alla Papanicolaou denunziano un persistente iperestrogenismo; la biopsia dell’endometrio uno stato proliferativo persistente oppure una iperplasia granulocistica.
Il tasso di estrogeni è molto elevato.
Le emorragie uterine da iperluteinismo possono essere dovute a una cisti del corpo luteo o a un luteoma.
In questi casi gli strisci vaginali presentano una eccedenza di cellule basofile a nucleo picnotico, la pregnandioluria è molto elevata e la biopsia dell’endometrio dimostra una mucosa in fase progestativa con evidente trasformazione deciduale dello stroma, cioè il quadro che è definito dai ginecologi come metrite deciduiforme.
Da quanto finora esposto emerge chiaramente che un iperfollicolinismo e un iperluteinismo possono essere causa sia di amenorrea che di metrorragia.
Sterilità femminile.
La sterilità femminile può avere diverse cause: cervicale, utero-tubarica, ormonale, immunologica, genetica. Esiste inoltre una sterilità cosiddetta inspiegata.
Causa cervicale. È dovuta alla produzione di muco cervicale non idoneo alla penetrazione degli spermatozoi e/o di anticorpi da parte della mucosa endocervicale. Le cause che stanno alla base del fattore cervicale possono essere: anatomiche (interventi sul collo dell’utero, sinechie cervicali); funzionali (muco cervicale ostile, muco cervicale acido); infiammatorie (endocerviciti); immunologiche (produzione di anticorpi antispermatozoi).
La diagnosi di fattore cervicale è solitamente effettuata attraverso metodiche specifiche quali il “Cervical Score" ed il “Post Coital Test".
Il “Post Coital Test’ si basa sul prelievo del muco cervicale dopo qualche ora da un completo rapporto sessuale eseguito al 13° giorno dall’inizio della mestruazione: per questo la prova è definita anche come test del 13° giorno.
Il muco raccolto va osservato al microscopio: in condizioni normali si trovano in ogni campo microscopico non meno di 10 spermatozoi dotati di vivace motilità. Se il muco cervicale è ostile, gli spermatozoi risulteranno scarsi ed immobili.
La prova consente di valutare anche le caratteristiche fisiche del muco cervicale, quantità e grado di viscosità, tenendo presente che:
nella donna fertile, dal 10° al 17° giorno, la lunghezza di ogni filamento di muco non deve essere inferiore ai 10 cm; la disposizione in lunghi fili nel canale cervicale favorisce la progressione dei nemaspermi verso la cavità uterina;
nel periodo luteinico del ciclo il muco cervicale si fa più denso e meno filiforme con più difficile penetrazione dei nemaspermi.
Causa uterina. È una condizione in cui una alterazione dell’utero impedisce il concepimento. Le patologie principali sono: alterazioni congenite; sinechie uterine; neoformazioni uterine; endometrite.
La diagnosi di alterazioni uterine viene solitamente effettuata attraverso uno studio combinato fra isteroscopia, isterosalpingografia, laparoscopia. Sono esami di ausilio l’ecografia e l'isterosonografia.
Causa tubarica. È una condizione di sterilità dovuta all’occlusione delle tube. Nelle donne sterili si ritiene che abbia un’incidenza del 15-40%. Le cause più comuni di fattore tubarico sono: malattia infiammatoria pelvica; gravidanza extrauterina; endometriosi tubarica; malformazioni tubariche; sterilizzazione tubarica.
La diagnosi si effettua solitamente attraverso isterosalpingografia e laparoscopia.
Cause ormonali. Sono: mancanza di ovulazione; insufficiente funzione del corpo luteo; alterata recettività della mucosa cervicale o endoluminale all’azione dell’estradiolo e/o del progesterone; alterati rapporti interormonali LH/FSH-E/P; iperprolattinemia
La maggior parte delle disfunzioni del ciclo ovulatorio è imputabile ad un’alterazione dei controlli ormonali che presiedono alle varie fasi dello stesso; in un certo numero di casi, invece, vi è un’inadeguata risposta dei tessuti e/o organi bersaglio ai vari ormoni, i cui livelli plasmatici sono peraltro normali.
Cause immunologiche. Sono ascrivibili a presenza di anticorpi anti-embrione o di anticorpi anti-sperma. La funzione respiratoria è finalizzata a far arrivare alle cellule l’O2 necessario e ad allontanare da esse la CO2. Essa comprende:
una fase polmonare, durante la quale l’aria atmosferica viene aspirata nell’albero respiratorio, raggiunge l’alveolo polmonare e l’O2 in essa contenuto viene trasferito ai globuli rossi del sangue;
una fase ematica, durante la quale l’O2 viene trasportato dai globuli rossi ai tessuti;
una fase tissutale, che inizia con gli scambi gassosi fra sangue e tessuti e comprende i processi ossido-riduttivi cellulari.
Questo paragrafo considera esclusivamente la fase polmonare. L’atto del respiro comprende due fasi:
l’inspirazione: sostenuta dalla contrazione dei muscoli intercostali e del diaframma, che provoca un aumento di volume del cavo toracico; il polmone attratto dalla pressione negativa endopleurica si espande seguendo i movimenti della gabbia toracica e l’aria atmosferica viene così aspirata entro l’albero respiratorio. Si tratta di una fase attiva che tuttavia si compie inavvertitamente;
l’espirazione: condizionata dal rilasciamento dei muscoli inspiratori con conseguente diminuzione di ampiezza del cavo toracico e della pressione negativa endopleurica; il polmone, non più attratto dalla pressione negativa endopleurica, per la sua elasticità si retrae: si tratta di una fase passiva che nella respirazione normale non richiede l’impiego dei muscoli espiratori.
Fattore fondamentale per gli scambi gassosi alveolari è un certo equilibrio tra l’aria che giunge agli alveoli e il sangue che li circonda:
se diminuisce la ventilazione alveolare il sangue non si potrà completamente rifornire di O2;
se diminuisce la perfusione sanguigna degli alveoli l’aria alveolare non potrà essere sfruttata da una massa di sangue divenuta insufficiente.
Dinamica del respiro
A riposo gli atti del respiro sono compresi fra 16 e 20 al minuto, con una frequenza leggermente superiore nella donna e nei bambini; nel neonato si possono contare 40-50 respirazioni al minuto.
La bradipnea è una diminuzione della frequenza respiratoria dovuta a un rallentamento dell’attività del centro bulbare. Riveste notevole importanza diagnostica nell’encefalopatia ipertensiva, nelle meningiti, in alcune intossicazioni esogene (barbiturici, oppio, alcol, acido carbonico) ed endogene (uremia, diabete), e negli stati di shock.
La tachipnea è un aumento della frequenza respiratoria. Può essere correlata a povertà di O2 nell’aria ambiente, a fatica, a stati emozionali, a ipersecrezione di catecolamine, a dolore, a ipertiroidismo.
Piccole interruzioni della ritmica successione degli atti del respiro non rivestono carattere patologico: meraviglia, spavento, attesa, emozioni possono provocarle; la normale successione comunque presto si ristabilisce con escursioni compensatorie più ampie.
Di notevole interesse diagnostico sono alcune alterazioni di periodicità degli atti del respiro:
il respiro di Cheyne-Stokes: caratterizzato dal progressivo aumento di ampiezza degli atti respiratori seguito da una progressiva diminuzione di ampiezza degli stessi e poi da un intervallo di apnea; dopo il periodo di apnea, l’accumulo di CO2 nel sangue riesce a stimolare nuovamente il centro respiratorio. Il respiro di Cheyne-Stokes è riconducibile a una diminuita eccitabilità del centro respiratorio: compare in gravi encefalopatie, negli stati di intossicazione endogena o esogena e nello scompenso di cuore, e ha significato prognostico grave;
il respiro di Biot: caratterizzato dal succedersi di periodi di respirazione normale a periodi di apnea, esprime una grave sofferenza del centro respiratorio (meningiti, encefaliti, tumori cerebrali, edema cerebrale) e ha un significato prognostico altrettanto grave;
il respiro dissociato o atasso-cinetico di Crocco: dipende da incoordinazione costo-frenica cioè dal mancato sincronismo fra la contrazione del diaframma e dei muscoli della parete toracica. È di prognosi severa perché denunzia un profondo turbamento bulbare;
il respiro grosso di Kussmaul caratterizzato da una profonda e rumorosa inspirazione, da una pausa inspiratoria, da un’espirazione breve e da una pausa post-espiratoria assai prolungata; è caratteristico di alcuni stati di acidosi;
il respiro glosso-faringeo si osserva nella paralisi del centro respiratorio (poliomielite); non si effettua per una pressione intrapolmonare negativa ma l’aria viene forzata a entrare nel laringe e di qui nel polmone con opportuni movimenti della bocca, della lingua, del palato molle e del faringe; poi il palato molle e le corde vocali si comportano a mo’ di valvole che impediscono la fuoriuscita dell’aria dal naso e dall’apparato respiratorio.
Dispnea. La dispnea è una spiacevole sensazione soggettiva della necessità di un certo impegno muscolare perché la respirazione si compia:
la dispnea inspiratoria, che richiede l’entrata in azione dei muscoli ausiliari della respirazione, si osserva nella paralisi dei muscoli dilatatori della glottide, nell’edema della glottide e quando un corpo estraneo o un tumore peduncolato durante l'espirazione vengano a ostruire la via d’aria;
la dispnea espiratoria, che richiede l’entrata in azione dei muscoli intercostali interni, può essere provocata da corpi estranei o tumori peduncolati situati al di sotto delle corde vocali che durante l’espirio vengano a ostruire o quanto meno a restringere la via d’aria bloccandosi contro le corde vocali; ma più di sovente è condizionata da un ostacolo nelle vie bronchiali (asma bronchiale e altre broncostenosi);
la dispnea mista inspiratoria ed espiratoria è quella di frequente osservazione e può essere dovuta a molteplici cause polmonari o cardiache.
La dispnea può comparire dopo sforzo (dispnea da forzo) oppure si può realizzare in condizione di riposo (dispnea a riposo):
la dispnea da sforzo compare quando a fronte di maggiori esigenze metaboliche delle masse muscolari, non si realizza un adeguato aumento degli scambi gassosi a livello polmonare;
nella dispnea a riposo, la grave compromissione della funzione respiratoria e cardiaca condiziona un’insufficiente ossigenazione del sangue che già in condizioni di riposo è tale da provocare difficoltà respiratorie.
Dispnea da alterazioni dell'aria atmosferica
Una diminuzione della pressione parziale di O2 nell’aria offre un’insufficiente quantità di O2 per gli scambi gassosi. La tachipnea è il primo meccanismo di emergenza, poi subentra la dispnea e come adattamento tardivo la poliglobulia. Si osserva in alta montagna, nel volo ad alta quota senza pressurizzazione, o per respirazione in ambiente viziato dalla presenza di CO2 o di gas inerti.
Dispnea da alterazioni del centro respiratorio
Può riconoscere due cause fondamentali:
un’anormale sollecitazione meccanica del centro del respiro, che si trova nel tratto bulbo-protuberenziale; è quanto si verifica a seguito di traumi cranici, di meningoencefalopatie, di tumori cerebrali;
un’anormale sollecitazione chimica o riflessa del centro del respiro determinata da:
• ipercapnia: aumento di concentrazione di CO2 nel sangue (pCO2) che stimola il centro del respiro inducendo dapprima tachipnea e poi dispnea nel tentativo di allontanare con un’aumentata ventilazione polmonare la CO2 in eccesso;
• abbassamento del pH: aumento della concentrazione degli H+ nel sangue;
• ipossia: diminuzione della tensione di O2 nel sangue (pO2) che sollecita il centro respiratorio attraverso la stimolazione dei recettori aortici e carotidei nel tentativo di garantire con l’iperventilazione polmonare un migliore rifornimento di ossigeno.
Queste condizioni si realizzano nell’acidosi e nell’intossicazione da barbiturici, da oppiacei e da alcol.
Dispnea di origine muscolare
Una dispnea può essere osservata nella miastenia, nelle miopatie croniche, nel tetano come conseguenza di una compromissione dei muscoli respiratori; come condizione transitoria nella pertosse e nella pleurodinia o malattia di Bombolai. Altra causa di dispnea muscolare è la paralisi del diaframma per lesione del nervo frenico.
Le distensioni diaframmatiche che accompagnano ascite, grossi tumori o cisti, gravidanza, meteorismo, possono provocare dispnee miste, inspiratorie ed espiratorie per difetto ventilatorio.
Dispnea da alterazioni dell'apparato respiratorio
Qualsiasi condizione che renda incompleta la ventilazione polmonare riduce la pressione parziale dell’O2 nell’aria alveolare e determina dispnea.
Insufficienza respiratoria di tipo ostruttivo
Dispnea da ostacolo nelle vie aeree superiori. Può essere provocata da colpi estranei, ostruzioni laringee, spasmi della glottide. Si caratterizza per la comparsa dello stridore laringeo che si manifesta prevalentemente in fase inspiratoria; la voce può essere afona o bitonale. Il paziente assume un atteggiamento in opistotono, con i muscoli sternocleido-mastoidei, scaleni e pettorali violentemente contratti mentre sono apprezzabili rientramenti inspiratori delle fosse sopraclaveari e degli spazi intercostali.
Dispnea da ostacolo bronchiale. Il quadro più caratteristico è dato dall’attacco di asma bronchiale che si caratterizza per la dispnea espiratoria, rumorosa e sibilante che costringe il paziente a puntellarsi con le braccia sul piano del letto per favorire il gioco dei muscoli ausiliari della respirazione.
Dispnea di origine polmonare. La riduzione della superficie alveolare disgiunta da altri fattori che compromettono la funzione respiratoria è generalmente ben tollerata, ma superati certi limiti interviene l’insufficienza respiratoria e compare la dispnea. Ciò si verifica nell’enfisema polmonare, nei processi granulomatosi o neoplastici polmonari oppure pleurici, e nell’infarto polmonare. In queste forme non gioca patogeneticamente soltanto la riduzione della superficie respiratoria: nell’enfisema polmonare interferiscono le alterazioni dell’elasticità polmonare, la diminuzione del letto capillare polmonare e l’ipertensione arteriosa polmonare.
Insufficienza respiratoria di tipo restrittivo
La diminuzione della superficie alveolare se disgiunta da altre alterazioni patologiche polmonari è in genere ben tollerata tranne che nei casi di rapida istituzione.
Nella polmonite e nelle atelettasie polmonari la dispnea quando presente, non è tanto dovuta alla diminuzione della superficie alveolare, quanto al sangue venoso cortocircuitato attraverso le zone polmonari non ventilate.
Le più gravi dispnee da insufficienza ventilatoria di tipo restrittivo sono collegate a difetti nella possibilità meccanica di espansione dei polmoni e si osservano nelle deformità toraciche, nei fibrotoraci pleurogeni, nella sindrome di Pickwick e soprattutto nelle fibrosi polmonari primitive o secondarie a tubercolosi, silicosi, altre pneumoconiosi sclerodermia, artrite reumatoide, irradiazioni terapeutiche con raggi X.
Insufficienza alveolo-respiratoria
La dispnea può essere sostenuta da alterazioni della membrana alveolare che compromettano gli scambi gassosi: ciò accade nella malattia delle membrane ialine del neonato e in condizioni di stasi cronica e di edema polmonare per lenta trasformazione sclero-edematosa della compagine endotelio-alveolare.
Dispnea da alterazioni dell'apparato cardiovascolare
L’insufficienza cardiaca si ripercuote sugli scambi respiratori polmonari se il cuore sinistro non è in grado di far adeguatamente progredire il sangue che a esso giunge attraverso le vene polmonari. Si riconoscono quadri semeiologici diversi:
la dispnea da sforzo si manifesta all’esordio dell'insufficienza ventricolare sinistra; essa è dovuta al perdurare di un regime ipertensivo polmonare o di un’alterata emodinamica polmonare e si realizza per l’insufficiente apporto di O2 ai tessuti che opera quale stimolo sui chemiorecettori;
la dispnea a riposo che segue ben presto alla dispnea da sforzo.
Questi due tipi di dispnea non sono esclusivi dell’insufficienza cardiaca ma si possono trovare anche nell’insufficienza respiratoria.
Più qualificanti per un’origine circolatoria sono:
la dispnea parossistica notturna: che rappresenta uno stato di preedema polmonare e si osserva nell’insufficienza ventricolare sinistra e durante il periodo premestruale in giovani donne portatrici di stenosi mitralica;
l’ortopnea: che impedisce al malato la posizione distesa obbligandolo a sedere sulla sponda del letto con le gambe penzoloni;
l’asma cardiaco: che per il carattere sibilante ed espiratorio della dispnea può essere confuso con l’asma bronchiale. Figura 6.7. - Le linee di repere: A) 1: linea mediosterpale; 2: linea parasternale; 3 linea emiclaveare: 4: linea ascellare anteriore. B) 4: linea ascellare anteriore; 5 linea ascellare media; 6: linea ascellare posteriore. C) 6: linea ascellare posteriore; 7: linea angolo-scapolare; 8: linea spondiloidea.

1'edema polmonare acuto: che si caratterizza per l’angosciosa fame di aria e per la tosse con espettorato schiumoso e a volte roseo o francamente emorragico.

Dispnea da alterazioni del sangue
Nelle anemie l’Hb può essere diminuita a tal punto da condizionare urianossia anemica. l'O2 del sangue arterioso non è più sufficiente per le esigenze del metabolismo dei tessuti donde lo stimolo sui chemiorecettori. Rientrano in questo gruppo le dispnee da veleni che competono con la saturazione in O2 dell’Hb (intossicazione da CO, da CN, metaemoglobinemia, solfo-emoglobinemia).

SEMEIOTICA FISICA DEL TORACE
Ispezione. Il torace è delimitato:
in alto dalla linea cervico-toracica che partendo dal giugulo e sfiorando il bordo superiore della clavicola si porta posteriormente a raggiungere l’apofisi spinosa della VII vertebra cervicale;
in basso dalla linea toraco-addominale che si diparte dall’apofisi ensiforme e seguendo il bordo inferiore costale si porta all’indietro fino a raggiungere l’apofisi spinosa della XII vertebra toracica;
lateralmente dalle due linee omo-brachiali che, alla radice delle braccia in corrispondenza dell’attacco omerale del gran pettorale e del gran dorsale, delimitano il torace dagli arti superiori.

Linee di repere
Per indicare con sufficiente precisione un punto qualsiasi sul torace sono state immaginate delle linee di repere verticali e orizzontali. Le linee verticali sono indicate nella figura 6.7.
Le linee orizzontali sono date dalle coste e dagli spazi intercostali: per l’identificazione delle coste e degli spazi intercostali si trova l’angolo di Louis, formato dall’unione del manubrio con il corpo dello sterno, che corrisponde all’inserzione sternale della II costa, e si procede verso il basso contando gli spazi intercostali (Fig. 6.8). Posteriormente possono servire come punti di repere le apofisi spinose. Trovata l’apofisi spinosa della VII vertebra cervicale (vertebra prominente) non sarà difficile procedere verso il basso e stabilire all’altezza di quale vertebra e quindi di quale costa ci si trovi. Quando vi siano due apofisi spinose sporgenti, la VII è quella inferiore; quando ve ne sono tre, la VII è quella centrale. Altro punto di repere: l’angolo della scapola che corrisponde, a braccia rilasciate, al VII spazio intercostale o all’VIII costa.

Torace normale
Le regioni toraciche anteriori e posteriori sono rappresentate nella figura 6.9. Rientrano nei limiti della norma:
il torace allungato che fa apprezzare una maggiore evidenza delle fossette di Morhenheim e un decorso delle coste più obliquo verso il basso; l’angolo epigastrico è acuto e spesso la decima costa è fluttuante (segno di
Figura 6.8. - Angolo del Louis.

Figura 6.9. A) Anteriormente: 1) regione sopraclavicolare; 2) regione sottoclavicolare; 3) regione mammaria; 4) regione ipocondriaca. B) Posteriormente: 1) regione soprascapolare; 2) regione scapolare; 3) regione interscapolo-vertebrale; 4) regione dorsale.

il torace atletico che è ampio e molto sviluppato nei suoi quadranti alti in relazione allo sviluppo delle masse muscolari;
il torace enfisematoso che presenta accenniate le caratteristiche del torace picnico; è un torace atteggiato in costante, profonda inspirazione con decorso orizzontale delle coste e spazi intercostali allargati. La prevalenza del diametro antero-posteriore sul diametro trasversale configura il caratteristico aspetto di torace a botte (Fig. 6.10).

Deformità toraciche
Spinali
Le deviazioni della colonna di importanza per la semeiotica generale del torace sono la cifosi e la scoliosi.
Si riconoscono cifosi a grande arco (nelle osteoporosi in genere e nell’osteoporosi senile in particolare) (Fig. 6.11) e cifosi angolari per distruzione limitata di un corpo vertebrale (morbo di Pott).
Assai frequente è la cifoscoliosi nella quale alla deviazione della colonna vertebrale in senso antero-posteriore e in senso trasversale si vengono a sommare alterazioni e deviazioni complesse delle coste e dello sterno che spesso rappresentano l'elemento più appariscente della deformità (Fig. 6.12).

Sternali
Il torace carenato (pectus gallinacei) presenta lo sterno sporgente in avanti come la chiglia di una barca. Gli ultimi archi costali sono spostati all’esterno e in corrispondenza dell’inserzione costale del diaframma si disegna il solco di Harrison. È in genere una manifestazione di rachitismo.
Il torace imbutiforme (torace da calzolaio) è dovuto a un marcato rientramento del corpo sternale, più accentuato in basso. Si tratta di una malformazione congenita; talvolta è espressione di rachitismo.

Clavicolari
Nella disostosi cleidocranica le clavicole mancano o sono ipoplasiche: il paziente riesce a muovere in modo anormale le spalle. La malattia può essere familiare e associarsi a turricefalia e ad altre deformità craniche.

Scapolari
La scapola alata si presenta distaccata dalla parete toracica.
La scapola alata bilaterale è un reperto normale in bambini di costituzione astenica: con l’irrobustirsi delle masse muscolari il difetto si corregge spontaneamente. Può essere un segno:
della miopatia facio-scapolo-omerale di Landouzy-Déjerine, nella quale all’atrofia dei muscoli mimici facciali (‘facies” miopatica) si associa l’atrofia muscolare scapoloomerale con scapola alata;
della miopatia scapolo-omerale di Erb, propria della seconda infanzia, nella quale la faccia non è interessata;
della miopatia scapolare di Zimmerlin, nella quale l’atrofia è limitata alle spalle e non compromette i muscoli del braccio.

La scapola alata unilaterale può essere un segno indiretto di scoliosi, oppure espressione di paralisi del grande dentato e dei muscoli romboide, sovra- o sottospinoso e sottoscapolare di natura traumatica o neuritica.

Costali
Il rosario rachitico consiste nella presenza di noduli rilevati, come grossi grani di rosario, in corrispondenza del punto di unione delle coste con le rispettive cartilagini: si osserva appunto nei pazienti affetti da rachitismo, mentre nei soggetti adulti affetti da osteomalacia, che peraltro possono presentare una patologica captazione alla scintigrafia ossea a livello costale (Fig. 6.13), è estremamente raro.

Ispezione comparativa dei due emitoraci. In condizioni normali i due emitoraci sono simmetrici e ugualmente espansibili negli atti del respiro. La differente ampiezza dei due emitoraci può essere dovuta a una maggiore dilatazione oppure alla retrazione di uno di essi.

Dilatazioni toraciche
L’espansione uniforme di un emitorace può riconoscere le seguenti cause principali:
versamento pleurico: gli spazi intercostali sono allargati, la dinamica respiratoria è diminuita con il quadro del respiro asimmetrico che alla diminuita espansione associa un ritardo nel movimento rispetto all’emitorace controlaterale;
pneumotorace spontaneo esteso a tutta la cavità pleurica: la dinamica respiratoria è parimenti compromessa;
enfisema vicariante di un polmone in corso di estesi infiltrati o atelectasie del polmone controlaterale;
masse intratoraciche: evento eccezionale salvo che in enormi cisti da echinococco del polmone.
Le dilatazioni circoscritte alla base di un emitorace si possono osservare per enormi epatomegalie o splenomegalie, e in sede precordiale per aumento di volume del cuore (bozza precordiale).

Retrazioni toraciche
Le retrazioni uniformi di un emitorace possono riconoscere le seguenti cause principali:
interventi demolitori sulla parete toracica (toracoplastica per tubercolosi polmonare) o sul polmone (pneumonectomia);
fibrotorace, postumi di pleurite o dell’evoluzione fibrosa di una polmonite (carnificazione polmonare), di una tubercolosi o di una silicosi polmonare; in tal caso gli spazi intercostali sono ristretti e la dinamica respiratoria è profondamente compromessa;
atelettasia polmonare per neoplasia broncogena: sono caratteristici i rientramenti inspiratori degli spazi intercostali dovuti all’aumento della pressione negativa intratoracica durante l’inspirazione per l’ostacolo alla ventilazione del polmone colpito.
Le retrazioni circoscritte alla base di un emitorace possono essere dovute ad atelettasia lobare.

Ectasie venose toraciche
Un reticolo venoso toracico superficiale può riconoscere origini diverse. Il primo elemento differenziale è costituito dalla direzione della corrente sanguigna:
quando è ostacolato il deflusso della vena porta oppure della vena cava inferiore, la corrente è diretta verso l’alto e la rete toracica, più evidente alla base, fa parte di un complesso circolo anastomotico tipo cava-cava o tipo porta-cava (cfr. Semeiotica dell’addome, a pag. 466);
quando è ostacolato il deflusso della vena cava superiore, la corrente è diretta dall’alto verso il basso.

Edemi toracici circoscritti
L’edema a mantellina è espressione di un impegno del circolo cavale superiore nei tumori mediastinici; l’ostacolo venoso profondo può determinare talvolta un edema unilaterale.
Un edema circoscritto alla parete è più frequentemente osservato in empiemi della pleura che si vanno facendo strada verso l’esterno (empiema necessitatis).

Palpazione
Nell’enfisema sottocutaneo la palpazione della parete toracica fa apprezzare una sensazione di crepitio come quando si calpesta neve asciutta.
Un enfisema sottocutaneo può essere dovuto a traumi (ferite, fratture costali), a passaggio di aria dal mediastino per anormale comunicazione creatasi fra albero respiratorio e spazio cellulare mediastinico, a gangrena gassosa.
La palpazione lungo il decorso delle coste ci permetterà di evidenziare processi fratturati o infiammatori costali. Un dolore da frattura costale si acuisce per una pressione in corrispondenza del focolaio di frattura, ma è possibile suscitare dolore anche esercitando una compressione sul torace.
In alcune emopatie con esuberante proliferazione midollare quale l’anemia perniciosa, il plasmocitoma, alcune leucemie, la pressione esercitata sul corpo dello sterno suscita dolore.

Espansibilità toracica
Per valutare l’espansibilità toracica l’osservatore si pone posteriormente all’ammalato: l’espansibilità degli apici sarà valutata poggiando le mani a piatto sulle regioni sovraclaveari, con i pollici in corrispondenza delle linee paravertebrali; per le altre regioni le mani saranno poggiate a piatto in zone simmetriche:
un emitorace può espandersi con ritardo rispetto al controlaterale (respiro obliquo); un emitorace può espandersi meno del controlaterale (respiro asimmetrico).
Esercitando con le mani a piatto una pressione graduale su due zone simmetriche del torace è possibile apprezzare eventuali modificazioni della compressibilità e dell’elasticità.
La ridotta compressibilità ed elasticità di un emitorace può essere ricondotta ad alterazioni della gabbia toracica oppure a processi pleurici o polmonari.

Fremito vocale tattile
Il fremito vocale tattile (FVT) è quella sensazione vibratoria che si apprezza con la mano sulla parete toracica quando il malato pronuncia delle parole ricche di consonanti come “trentatrè” o “Roma”. Si esegue appoggiando a taglio la superficie ulnare della mano negli spazi intercostali dei due emitoraci.
Le vibrazioni delle corde vocali si trasmettono agli alveoli polmonari e alla parete toracica lungo la colonna Corretto posizionamento della mano a taglio per la rilevazione del FVT: la posizione a taglio permette di delimitare con migliore precisione i margini di aree caratterizzate da riduzione o scomparsa del FVT.

aerea contenuta nella trachea e nei bronchi: il FVT è particolarmente bene apprezzabile nelle regioni sottoclaveari e in quelle interscapolo-vertebrali per la maggiore vicinanza con la biforcazione tracheale mentre la sua trasmissione è peggiore là dove si interpongono strutture osteomuscolari (nella regione scapolare ad esempio).

Le voci a tonalità bassa (quelle degli uomini) evocano un più intenso FVT, mentre le voci femminili e infantili danno fremiti toraco-vocali di minore intensità.

Modificazioni patologiche del fremito vocale-tattile

Il FVT può essere modificato per alterazioni che riguardano:

le corde vocali: una paralisi delle corde vocali, una laringite cronica, una neoplasia del laringe o qualsiasi altra condizione responsabile di afonia, compromettono la produzione delle vibrazioni;

la colonna aerea tracheo-bronchiale: un’occlusione bronchiale (corpi estranei, neoplasie, muco) non consente la trasmissione delle vibrazioni e il FVT non sarà più percepibile sulla zona polmonare dipendente dal bronco occluso. Per converso la dilatazione bronchiale produce una maggiore trasmissibilità del FVT: bronchiectasie o escavazioni parenchimali comunicanti con un bronco ne aumentano la trasmissibilità;

il parenchima polmonare: un addensamento del parenchima polmonare condiziona una miglior trasmissione delle vibrazioni se i bronchi corrispondenti alla zona addensata restano pervi. Osserveremo quindi un rinforzo del FVT nella polmonite, nelle infiltrazioni polmonari tubercolari, nell’infarto polmonare. Ma nell’atelettasia da occlusione bronchiale il FVT sarà abolito. Una diminuzione dell’elasticità del parenchima polmonare provoca un indebolimento o una scomparsa del FVT: così nell’enfisema polmonare, e nell’edema polmonare per le condizioni di inibizione edematosa del parenchima che diviene meno omogeneo e meno elastico;

le pleure: la cavità pleurica, che in condizioni normali è una cavità virtuale, non modifica la trasmissione del FVT, ma se si forma un versamento pleurico (idrotorace, pleurite essudativa, emotorace, piotorace) la trasmissione delle vibrazioni tra parenchima polmonare e parete toracica viene ostacolata:

quando il versamento occupa tutta la cavità pleurica l’abolizione del FVT è estesa a tutto l’emitorace;

quando il versamento ne occupa solo la parte più declive il polmone addensato si potrà riaccostare in alto alla parete e il FVT risulterà rinforzato al margine superiore di un versamento;

quando il versamento pleurico è sepimentato dalla presenza di aderenze pleuriche si possono creare condizioni di migliore trasmissibilità con aumento del FVT;

negli esiti di versamenti fibrinosi che abbiano determinato la formazione di spesse e tenaci sinechie (cotenne pleuriche), il FVT suole essere indebolito;

nel pneumotorace il FVT è abolito o indebolito.

Percussione.

Il suono chiaro polmonare è il rumore evocato con la percussione di un torace normale. L’intensità del suono chiaro polmonare è correlata all’ampiezza delle vibrazioni che vengono evocate con la percussione: sarà maggiore se la percussione è forte, sarà minore se la percussione è debole.

A parità di energia di percussione l’intensità del suono dipende dalle caratteristiche fisiche delle strutture vibranti:

si parla di suono ipofonetico od ottuso quando è ridotta l’ampiezza delle vibrazioni;

si parla di suono iperfonetico quando l’ampiezza delle vibrazioni è superiore alla norma.

Il suono timpanico è un rumore percussorio dotato di un certo carattere musicale. Il più tipico si ottiene percuotendo sullo stomaco o sull’intestino contenenti aria, ma particolari condizioni (pneumotorace, caverne) possono conferire anche al suono percussorio toracico un carattere timpanico.

Tecnica della percussione

La percussione immediata viene esercitata direttamente senza l’interposizione di un dito che funga da plessimetro; viene utilizzata:

sulla clavicola: il polpastrello del dito medio della mano destra atteggiato a martelletto percuoterà direttamente la clavicola per evidenziare eventuali alterazioni degli apici polmonari;

sul torace: con le dita semiflesse sul metacarpo articolando con scioltezza il movimento del carpo vengono ottenuti dati grossolani ma significativi.

La percussione mediata viene eseguita con metodo digito-digitale:

il dito medio della mano sinistra funge da plessimetro; esso viene posto a contatto della regione da esplorare;

il dito medio della mano destra funge da martelletto e percuote in senso ortogonale il dito che funge da plessimetro.

La forza della percussione varia secondo gli scopi perseguiti:

la percussione topografica superficiale si prefigge di delimitare il confine fra i lembi polmonari e gli organi solidi sottostanti (cuore, fegato, milza); si tratta di apprezzare il cambiamento del suono plessico fra un sottile lembo polmonare e l’organo che esso ricopre; una percussione troppo forte evocherebbe l’ottusità del viscere solido assai prima del reale confine;

la percussione topografica profonda si propone di accertare un eventuale cambiamento di struttura in profondità (margine sinistro del cuore, cupola epatica).

Variando l’intensità della percussione noi possiamo pertanto condurre un’indagine plessica a strati: la percussione superficiale ci darà la risposta plessica di strati superficiali; la percussione profonda ci darà la risposta plessica di strati profondi.

Percussione topografica

Delimitazione dei margini polmonari

I campi di Krónig, che si disegnano come due larghe bretelle al di sopra delle spalle, possono essere delimitati procedendo con la percussione medialmente e lateralmente a partire dal punto di mezzo del muscolo cuculiare. Queste zone di suono chiaro ci dicono se l’apice è aereato in modo normale. Un campo di Krònig più ristretto del controlaterale può orientare verso una unilaterale infiltrazione dell’apice oppure verso una sclerosi con retrazione apicale.

margine anteriore del polmone destro si dirige in basso, raggiunge e oltrepassa la linea mediosternale a livello della seconda costa, poi fino alla quarta costa la sua direzione è verticale e il suo decorso coincide approssimativamente con la linea mediosternale. A livello della quarta articolazione condrosternale si raccorda dolcemente con il margine inferiore.

Il margine anteriore del polmone sinistro all'altezza della quarta costa si porta lateralmente e descrive un'ampia curva a concavità mediale sino a raggiungere la sesta cartilagine condrosternale dove si raccorda con il margine inferiore. Questa incisura cardiaca corrisponde a un’area nella quale il pericardio non è ricoperto dal polmone: area di ottusità assoluta del cuore.

Lo spostamento verso destra o verso sinistra dei margini polmonari anteriori si può avere per masse mediastiniche, per versamento pericardico, per versamento pleurico oppure per attrazione del mediastino in fibrotorace o atelettasia polmonare.

I margini posteriori seguono un decorso verticale e rettilineo lungo la linea paravertebrale dall’apice fino all’XI spazio intercostale. La loro delimitazione plessica è impossibile.

margine inferiore dei polmone destro si trova sul VI spazio intercostale in corrispondenza della linea emiclaveare, sul VII in corrispondenza della linea ascellare media e sul X in corrispondenza dell’angolo-scapolare.

Il margine inferiore del polmone sinistro ha un decorso simile a quello del margine inferiore destro, ma anteriormente assume particolare valore la delimitazione dell'area semilunare di Traube.

Lo spostamento verso il basso dei margini polmonari inferiori con scomparsa dell’area di ottusità assoluta del cuore si osserva nell’enfisema polmonare.

Lo spostamento verso l’alto dei margini polmonari inferiori si realizza: nelle fibrosi polmonari; nei versamenti pleurici o per condizioni che provocano un aumento del contenuto gassoso, liquido o solido nel cavo addominale con innalzamento del diaframma (meteorismo, pneumoperitoneo, ascite, epatomegalia, splenomegalia, tumori intraaddominali); nella relaxatio diaframmatica e nelle paralisi del diaframma.

In tutti questi casi è importante valutare l’entità dell’escursione dei margini polmonari tra massima espirazione e massima inspirazione.

L’immobilità o ipomobilità dei margini polmonari si osserva nell’enfisema polmonare oppure per completa obliterazione dello sfondato pleurico da esiti fibrotici di pleurite che rendono impossibile la discesa del margine polmonare inferiore.

Area di Traube

L’area di Traube è una zona di timpanismo delimitabile anteriormente in corrispondenza della base dell’emitorace sinistro. Essa segna: verso destra il confine gastro-epatico con il passaggio dal timpanismo gastrico all’ottusità epatica;

verso destra e in alto il confine gastro-cardiaco con il passaggio dal timpanismo gastrico all’ottusità del cuore;

verso l’alto il confine gastro-polmonare, di difficile apprezzamento in quanto richiede la delimitazione del sottile lembo polmonare sul timpanismo gastrico sottostante;

verso sinistra il confine gastro-splenico con il passaggio dal timpanismo gastrico all’ottusità della milza;

in basso il confine gastro-colico, di difficile apprezzamento in quanto richiede la distinzione fra il timpanismo gastrico e quello colico.

Possono modificare l’area di Traube:

un ingrandimento del lobo sinistro del fegato;

un ingrandimento o spostamento dell’ottusità cardiaca (ipertrofie ventricolari sinistre, pericardite essudativa, spostamenti del mediastino);

una splenomegalia.

Nei grandi versamenti pleurici l’area di Traube scompare completamente.

L’area di Weill è la parte inferiore dell’area di Traube e corrisponde alla parte anteriore del seno costodiaframmatico sinistro: si tratta della parte più declive dello sfondato pleurico.

Nei piccoli versamenti pleurici di sinistra l’area timpanica di Weill è sostituita da un’ottusità.

Delimitazione dei lobi polmonari

Per la delimitazione dei lobi polmonari è necessario conoscere la topografia delle scissure interlobari.

Le scissure interlobari partono dalla terza vertebra dorsale e si dirigono obliquamente in basso verso la linea ascellare posteriore che raggiungono a livello del quarto spazio intercostale:

la scissura destra, giunta al quarto spazio intercostale si biforca in due branche:

la superiore che segue il quarto spazio fino allo sterno;

l’inferiore che discende verso l’estremità anteriore della settima costa in corrispondenza della linea emiclaveare;

la scissura sinistra discende obliquamente fino all’apice della settima costa in corrispondenza della linea emiclaveare.

La proiezione dei lobi polmonari sulla parete toracica è la seguente:

lobo polmonare superiore destro: occupa posteriormente un’esigua zona del torace e anteriormente una zona delimitata in basso dal quarto spazio intercostale;

lobo polmonare medio: disegna con la sua proiezione un triangolo con apice al quarto spazio intercostale sull’ascellare posteriore e occupa anteriormente tutta la zona sottostante il quarto spazio intercostale;

lobo polmonare inferiore destro: occupa posteriormente l’ampia zona dell’emitorace sottostante la branca inferiore della scissura;

lobo polmonare superiore sinistro: occupa posteriormente un’esigua zona del torace mentre anteriormente si proietta su tutta la parete toracica;

lobo polmonare inferiore sinistro: occupa posteriormente l’ampia zona dell’emitorace sottostante la scissura interlobare.

Percussione comparativa

La percussione comparativa si pratica simmetricamente sui due emitoraci. Si propone di evidenziare anomalie di risonanza del parenchima polmonare dovute a modificazioni della sua intrinseca struttura (e quindi della sua aereazione) o al fatto che altri mezzi (liquidi, solidi o gassosi) si sono interposti fra parenchima polmonare e parete toracica.

Iperfonesi

Intendesi per iperfonesi un aumento di intensità del suono di percussione dovuto a un aumento del contenuto aereo delle strutture vibranti. Un’iperfonesi può essere dovuta a:

presenza di gas nella cavità pleurica: in un pneumotorace totale il suono è iperfonetico su tutto l’ambito dell’emitorace colpito. Un’iperfonesi minore si avrà quando il pneumotorace è parziale o ridotto a una semplice bolla; se la cavità pneumotoracica funge da risuonatore, potrà essere apprezzato un timbro metallico del suono di percussione;

aumento del contenuto aereo dei parenchima polmonare: nell’enfisema polmonare l’iperfonesi può essere diffusa a tutto l’ambito o circoscritta se si tratta di un enfisema distrettuale;

presenza di una grande caverna superficiale: il suono di percussione assume un timbro timpanico al quale può concorrere il complesso tracheo-bronchiale con la sua funzione di risonatore.

Nelle grandi caverne facendo aprire la bocca al paziente o facendogliela chiudere, potremo notare variazioni del suono timpanico (timpanismo alternante di Wintrich). Per ragioni analoghe il suono timpanico può variare se la percussione è fatta in massima inspirazione o in massima espirazione: durante le profonde inspirazioni aumentano i diametri della caverna e variano le condizioni di tensione delle sue pareti (cambiamento di suono di Friedreich).

Ipofonesi

Intendesi per ipofonesi una diminuzione di intensità del suono di percussione dovuta:

a una diminuzione del contenuto aereo del polmone: Figura 6.23. Esteso addensamento in campo superiore sinistro dove si apprezza un ispessimento del disegno interstiziale con immagini riferibili a enfisema bolloso; associati segni di enfisema e bronchite cronica ostruttiva.
alla presenza di un versamento pleurico o di una massa solida interposta fra il parenchima polmonare e la parete toracica.
Si riconoscono ipofonesi di differente entità in rapporto all’intensità del reperto plessico:
ipofonesi “ sensu strictiorì” : dovute a uno strato polmonare non aereato o a una piccola falda di liquido pleurico;
ottusità: dovute a una completa perdita di contenuto aereo del polmone oppure alla presenza di un abbondante versamento pleurico che allontana il polmone dalla parete toracica (ottusità “di coscia”) (Fig. 6.24).
Si possono rilevare ottusità apicali, ottusità basilari, ottusità lobari, ottusità sospese e ottusità paramediastiniche.
O ttusità apicali. Le condizioni più frequentemente responsabili di un’ottusità apicale sono:
la corticopleurite dell’apice polmonare: provocata dal bacillo di Koch, interessa contemporaneamente la pleura e la parte superficiale (sottopleurica o corticale) del parenchima polmonare;
l a tubercolósinodulareproduttiva dell’apice: il reperto rimane consistente anche quando ogni attività della malattia si sia spenta per la sclerosi residua del territorio apicale;
il carcinoma polmonare: in questo caso l’interessamento apicale con coinvolgimento del simpatico cervicale dà origine alla sindrome di Claude Bernard-Hòrner (enoftalmo, restringimento della rima palpebrale con ptosi, miosi, iperemia dell’emifaccia con anidrosi o iperidrosi, emiatrofia facciale dal lato colpito) (Fig. 6.25). Tipico a questo pròTORACE
Figura 6.24. Diffusa opacità dell’emitorace destro da versamento pleurico (esame eseguito in posizione supina).
posito è il tumore di Pancoast, un carcinoma che prende origine da residui della V tasca branchiale e può essere responsabile di una sintomatologia caratteristica: nevralgia del plesso brachiale con atrofia muscolare e compromissione del simpatico cervicale;
l 'amartoma polmonare (Fig. 6.2 6), malformazione di natura non neoplastica secondaria a sviluppo atipico del tessuto embrionale locale.
O ttusità b asilari. La pleurite essudativa è la condizione più frequentemente responsabile di un’ottusità basilare. Il liquido essudatizio che si forma nel cavo pleurico si raccoglie nelle zone più declivi, e lo spazio virtuale interposto tra pleura parietale e pleura viscerale si trasforma in una cavità ripiena di liquido mentre il parenchima polmonare subisce una compressione variabile secondo l’entità del versamento (Fig. 6.27):
la compressione maggiore si avrà alle basi dove la sollecitazione esercitata dal versamento è proporzionale all’altezza della colonna liquida; com e conseguenza di questa pressione si manifesta un’atelettasia del parenchima polmonare;
al di sopra del versamento si realizza la detensione degli alveoli polmonari responsabile di un’iperfonesi timpanica detta skodismo.
Figura 6.25. Sindrome di Claude Bernard-Horner: a destra enoftalmo e ptosi palpebrale.
 Figura 6.26. Amartoma polmonare: l’esame radiologico (A) mostra un’opacità omogenea del diametro di circa 5 cm in sede apico-sottoclavicolare destra; la tomografia assiale computerizzata (B ) ne definisce con precisione le dimensioni e i contorni.
Figura 6.27. Versamento pleurico saccato postero-basale a carico dell’emitorace di destra.
L’ottusità dei versamenti pleurici è delimitata in alto dalla linea di Damoiseau-Ellis, una linea curva a convessità superiore con l’apice in corrispondenza della linea ascellare posteriore (Fig. 6.28).
La superficie libera di ogni liquido assume un andamento orizzontale ma il limite superiore del versamento pleurico non è una superficie “libera”: su di essa operano alcune forze quali la capillarità e l’aspirazione esercitata dalla pressione negativa endopleurica. Queste due forze sono maggiormente operanti sulla linea ascellare posteriore e media: per questo il margine superiore del liquido sale dalla linea spondiloidea verso la linea ascellare per discendere nuovamente in avanti.
Il triangolo di Garland, di risonanza chiara iperfonetica, si inscrive tra la colonna vertebrale e la parte ascendente della linea di Damoiseau-Ellis (Fig. 6.28).
Il triangolo paravertebrale opposto di Grocco è adiacente al triangolo di Garland nell’emitorace opposto: si tratta di una subottusità di forma triangolare con apice in alto, dovuta a uno spostamento del mediastino posteriore inferiore verso il lato opposto (Fig. 6.28).
Perché si realizzi la linea di Damoiseau-Ellis è necessario che il versamento pleurico sia essudatizio.
Quando nel corso di una toracentesi, penetra dell’aria nel cavo pleurico, il limite superiore della raccolta idroaerea diventa orizzontale (Fig. 6.29).
Nell 'idrotorace, che è una raccolta trasudatizia, il limite superiore del versamento non è attratto a livelli più alti verso l’ascellare posteriore; non segue un decorso sovraconvesso ma presenta un decorso rettilineo orizzontale.
Nell’idropneumotorace, per la presenza di aria nella pleura, il liquido si dispone orizzontalmente con una grande spostabilità nei vari decubiti.
Ottusità lobari. Nelle ottusità lobari l’estensione dell'ipofonesi corrisponde alla proiezione di un lobo polmonare sul torace:
un’ottusità che conisponde alla proiezione del lobo superiore si estrinseca anteriormente (Fig. 6.30);
un’ottusità che conisponde alla proiezione del lobo inferiore si estrinseca posteriormente (Figg. 6.31, 6.32);
un’ottusità che corrisponde alla proiezione del lobo medio occupa anteriormente la base delTemitorace destro.
Ma alla percussione il carattere di lobarità non è sempre così evidente come si potrebbe suppoiTe pensando al
Figura 6.28.
1 ) Linea di DamoiseauEllis. 2) Triangolo paravertebrale opposto di Grocco. 3) Triangolo di Garland.
 32 0 X 00 Y 00
 Figura 6.29. Versamento pleurico paraneoplastico a destra: dopo toracentesi il limite superiore del versamento è delimitato da una linea orizzontale.
Figura 6.30. Esteso addensamento disomogeneo del lobo superiore destro da focolaio broncopneumonico.
Figura 6.31. Opacità polmonari nel lobo inferiore sinistro e nel lobo inferiore destro: versamento pleurico saccato a sinistra, con minimo versamento pleurico basale destro; linfangite interstiziale.
netto decorso delle scissure e come emerge dagli esami radiogafici; il passaggio tra suono ottuso e risonanza chiara polmonare è graduale perché il decorso delle scissure non è orizzontale ma obliquo e in vicinanza delle scissure il parenchima infiltrato o atelettasico è di spessore ridotto.
La demarcazione fra lobo aereato e lobo non aereato si vede invece bene in proiezioni radiografiche opportune e l’esame TAC rende ancora più netto il discrimine.
Le più frequenti condizioni che determinano un’ottusità lobare sono:
la polmonite lobare (polmonite franca): nel periodo iniziale quando ancora non si è avuta una completa obliterazione degli alveoli, l’ottusità è meno marcata e così nel periodo risolutivo, mentre negli stadi dell’epatizzazione l’ottusità è molto evidente. Anche il quadro radiologico iniziale sarà caratterizzato da un’opacità meno compatta rispetto al periodo dell’epatizzazionela lobite tubercolare e la polmon ite caseosa ;
— Vatelettasia polmonare da occlusione di un bronco Iobare: si tratta quasi sempre di un cancro broncogeno del polmone; il lobo cessa di essere ventilato, l’aria residua viene riassorbita e aitto il territorio lobare diviene atelettasico.
 L’evenienza che un linfonodo comprima un bronco lobare fino a occluderlo si verifica più frequentemente per il bronco del lobo medio. Questo bronco alla sua origine forma un angolo molto acuto ed è quasi completamente circondato da gangli linfatici: sindrome del lobo medio che alla percussione dà un’ottusità anteriore basilare a destra. Possiamo distinguere quindi due tipi di ottusità lobare:
un’ottusità legata a fatti essudativi o infiltrativi parenchimali;
un’ottusità legata ad atelettasia.
Ottusità sospese. Le ottusità sospese sono ottusità circoscritte al di sopra e al di sotto delle quali la risonanza polmonare è normale. Si può trattare di ipofonesi alla percussione leggera e si può trattare di ottusità; in questo caso potremo orientarci verso un processo situato in pieno parenchima polmonare come una pleurite saccata (Fig. 6.31)o profondamente nell’interlobo.
Le condizioni che determinano ottusità sospese sono molto numerose, in pratica tutti i processi infiammatori, granulomatosi, neoplastici a estensione zonale o segmentaria, le raccolte liquide interlobari. Ricordiamo:
la polmonite a topografia segmentaria e la broncopolmonite ; gli infiltrati tubercolari, dall’infiltrato tisiogeno di Assman-Redeker a preferenziale topografica sottoclaveare alla tubercolosi produttiva nodulare confluente; l’ascesso polmonare (Fig. 6.33);
le pleuriti interlobari che condizionano raccolte liquide circondate da parenchima polmonare aereato; la loro individuazione è agevole se si ha presente la proiezione delle scissure sul torace. La radiografia nelle proiezioni laterali consente un’esatta definizione diagnostica;
il cancro del polmone, a prescindere dall’atelettasia polmonare condizionata dall’occlusione del bronco; è necessario che la neoplasia abbia una localizzazione superficiale e una dimensione discreta (Fig. 6.34); abitualmente il
Figura 6.34. Addensamento parenchimale che interessa il lobo superiore sinistro al cui interno è apprezzabile una lesione di natura neoplastica.
cancro a palla sfugge all’indagine percussoria, come del resto le metastasi tumorali e in questi casi la radiografia del torace offre elementi insostituibili: la presenza di ippocratismo digitale (Tab. 6.1), rappresenta un elemento clinico caratteristico (Fig. 6.35);
le metastasi polmonari (Fig. 6.3 6);
— la cisti idatidea e le cisti congenite.
Un focolaio parenchimale calcifico non dà invece ipofonesi neppure alla più attenta percussione.
Ottusità paramediastiniche. Prendono origine da masse mediastiniche che in un secondo tempo possono sconfinare e invadere l’ambito polmonare. Nella maggior parte dei casi si tratta di masse di origine linfonodale (quali adeniti tubercolari), adenopatie sarcoidosiche o, il più di sovente, linfomi Hodgkin e non-Hodgkin; più raramente di metastasi di tumori epiteliali. Figura 6.35. Ippocratismo digitale da adenocarcinoma polmonare: in I lare delle unghie a vetrino d’orologio.
Tabella 6.1. Cause di ip p o cra tism o digitale (dita a bacchetta di tam buro, unghie a v e trin o d 'o ro lo g io ).
Neoplasie
Fibrosi
Infezioni intratoraciche croniche
Patologie cardiovascolari
Cause extratoraciche
C arcinom a broncogeno M e soteliom a
A lveolite fibrosa Asbestosi
B ronchiettasie Ascesso p o lm o n a re Fibrosi cistica E m piem a pleurico
Fistola arterovenosa p o lm o n a re E ndocardite batterica
Cirrosi
M o rb o di C rohn Ippocratism o congenito
Figura 6.36. Moduli polmonari multipli nel lobo medio compatibili con lesioni metastatiche. Stria disventilatoria nel lobo Interiore di destra.
Nella forma avanzata di cancro broncogeno del polmone le adenopatie mediastiniche sono presenti; inizialmente le metastasi linfatiche più precoci si riscontrano alcollo in sede sopraclaveare e la biopsia dei linfonodi prescalenici, anche se non apprezzabili alla palpazione (biopsia di Daniel-, Fig. 6.37), può svelare precocemente la diffusione del tumore e costituire una remora all’intervento chirurgico demolitore sul polmone.
Le tumefazioni linfonodali mediastiniche offrono nel bambino il reperto di un’ipofonesi o di u n’ottusità alla percussione sulla quarta, quinta e sesta apofisi spinosa toracica là dove la risonanza dovrebbe essere chiara. Nell’adulto il rilievo è meno frequente anche in masse cospicue che tuttavia possono dare ipofonesi in zona interscapolovertebrale.
In presenza di m asse linfonodali, al fine di testim oniare la sensibilizzazione del sistem a im m u n ita rio nei c o n fro n ti del b acillo tu b e rc o la re si utilizza \'intraderm oreazione alla tubercolina ( tine-test ): si esegue sulla faccia volare d e ll'a va m b ra ccio ed è costituita da quattro p u n tin e m etalliche im b e vu te di una soluzione, poi essiccata, di 5 UT (U nità T u bercolinica) di PPD, deriva to pro te ico p u rifica to del bacillo tubercolare. La positività della prova è d o cu m e n ta ta dalla com parsa, d o p o 2 4 -7 2 ore, di un e rite m a cuta n e o associato a in d u rim e n to p a lp a b ile (Fig. 6 .3 8 ).
Auscultazione.
L’auscultazione immediata viene eseguita applicando direttamente l’orecchio sulla parete toracica.
L’auscultazione mediata si avvale di uno stetoscopio e/o di un fonendoscopio.
Lo stetoscopio di legno o di m etallo è oggi scarsamente usato; si preferisce lo stetoscopio biauricolare nel quale l'im b u tin o che si applica sulla zona di ascolto non è chiuso da una m em brana. Il fonendoscopio ha invece l'im b u tin o (o il ta m b u ro ) chiuso da una m e m brana così che i fe n o m e n i sonori tro vin o una cassa di risonanza (vedi Fig. 7.4).
L’auscultazione del torace va fatta comparativamente su zone simmetriche dei due emitoraci invitando il paziente a respirare profondamente a bocca aperta. La fenomenologia sonora che si accompagna alla respirazione si origina in due settori distinti ognuno dei quali produce un rumore dotato di caratteristiche proprie:
il primo comprende il laringe, la trachea e i bronchi e dà origine a un rumore definito soffio bronchiale-,il secondo comprende gli alveoli polmonari e dà origine a un rumore definito murmure vescicolare.
Il soffio bronchiale non si percepisce che su alcune zone vicine alla trachea o ai grossi bronchi: ascoltando con uno stetoscopio sulla fossetta giugulare possiamo averne un’idea e imprimerci in m ente le sue caratteristiche, ma in condizioni normali sull’ambito toracico ascoltiamo soltanto il murmure vescicolare fisiologico.
I due fenom eni coesistono ma noi non ne apprezziamo che uno, il murmure vescicolare, così come durante l’esecuzione di una musica su un vecchio organo, non sentiamo l’ansare dei mantici se non quando cessa la musica.
Murmure vescicolare
Murmure vescicolare fisiologico
Il murmure vescicolare fisiologico viene percepito per una durata maggiore nell’inspirazione che nell’espirazione:
1’inspirazione è attiva e richiama violentemente aria negli alveoli polmonari;
— l’espirazione avviene invece passivamente e per questo, ancorché di maggiore durata, è meno percepibile all’ascoltazione.
Alterazioni del murmure vescicolare
L’intensità del murmure vescicolare può variare per le seguenti condizioni:
difficile trasmissione per abbondante pannicolo adiposo sottocutaneo (soggetti obesi);
ostacoli all’espansione della gabbia toracica che si (J p pongono alla sua azione di mantice: da causa nervosa centrale o periferica (nevralgie intercostali) o muscolare (paralisi del diaframma), da causa scheletrica (cifoscoliosi)o pleurica (fibrotorace);
diminuzione della distensibilità del parenchima poi inoliare (sindrome di Hamman-Rich, fibrosi tubercolari)-processi miliariformi, tubercolari o carcinomatosi che compromettano la ventilazione di una parte degli alveoli lasciandone altri indenni; ne deriverà una diminuzione del numero degli alveoli ventilati e con ciò un murmure vescicolare indebolito.
La trasmissione del murmure vescicolare può essere ostacolata dalla presenza di un abbondante versamento pleurico.: se il versamento interessa tutto l’emitorace sarà diffusamente assente. In altre condizioni sarà rilevabile soltanto nelle zone non interessate dal versamento.
Il silenzio respiratorio è l’espressione di una condizione patologica che oltre a opporsi alla ventilazione alveolare, si oppone alla ventilazione bronchiale (atelettasia polmonare).
Il respiro aspro è una variante qualitativa nella quale il murmure vescicolare indebolito per condizioni di ridotta ventilazione alveolare non è più capace di ricoprire completamente il sottostante soffio bronchiale.
Il respiro interciso è caratterizzato da una fase inspiratoria che si compie a folate; si attenua nella respirazione profonda e può essere attribuito a discontinue ostruzioni dei bronchioli oppure alla presenza di condizioni dolorose che ostacolano la fisiologica effettuazione dell’atto inspiratorio (fratture costali, nevrite herpetica).
Soffio bronchiale
La presenza del soffio bronchiale attesta che il passaggio dell’aria attraverso i bronchi è conservato mentre la ventilazione alveolare è abolita. Un soffio bonchiale può avere cause polm onari o pleuriche. Un soffio bronchiale da causa polmonare può dipendere da:
obliterazione degli alveoli polmonari con peivietà elei bronchi quale si realizza nei processi infiammatori acuti o cronici del polmone (polmonite, tubercolosi) e in linea teorica nell’infarto polmonare nel quale le cavità alveolari sono riempite da sangue e nelle neoplasie con invasione del lume alveolare (cancro alveolare del polmone);
escavazionipolmonari comunicanti con un bronco , caverne tubercolari, ascesso polmonare ma anche bronchiectasie e fibrosi cistiche polmonari. Il soffio assume in questi casi un carattere anforico.
Un soffio bronchiale da causa pleurica può essere dovuto a versamento pleurico o pneumotorace che comprimono ed escludono funzionalmente gli alveoli rispettando la ventilazione bronchiale.
Nelle pleuriti l’intensità del soffio bronchiale non è proporzionale all’entità del versamento perché una grande raccolta liquida costituisce un ostacolo alla trasmissione delle vibrazioni del soffio alla parete toracica. Sono più qualificati i versamenti a camicia nei quali si realizza un collasso alveolare limitato agli strati più superficiali del parenchima polmonare.
Nel pneumotorace il collasso polmonare può essere totale e la funzione respiratoria com pletam ente abolita con silenzio respiratorio; altre volte sarà percepito un soffio bronchiale a risonanza anforica, simile al minore che si ottiene soffiando sulla bocca di un’anfora vuota, perché la cavità pleurica funge da risonatore.
Rumori aggiunti
Particolari condizioni morbose provocano la comparsa di rumori che si vengono ad aggiungere al reperto ascoltatorio normale.
Rumori bronchiali
I rumori a genesi bronchiale si formano per un’alterazione di calibro dei bronchi o per la presenza di liquido nel lume bronchiale. Comprendono i minori bronchiali secchi e i rumori bronchiali umidi.
I rumori bronchiali secchi sono i ronchi e i sibili:
i ronchi sono caratterizzati da un rumore profondo (di bassa frequenza) dovuto alla presenza di essudato denso nei bronchi di grosso calibro; l’essudato viene messo in vibrazione dalla corrente aerea ined espiratoria. Sono caratteristici delle bronchiti;
i sibili sono caratterizzati da un rumore sibilante prolungato che rende rumorosa sia l’inspirazione che l’espirazione; sono dovuti al transito dell’aria attraverso bronchi e bronchioli stenosati. Sono caratteristici dell’asma bronchiale e delle bronchiti asmatiformi e traggono origine dalla contrazione spastica della muscolatura bronchiale, dall’edema della mucosa dei bronchioli e dalla presenza di una densa secrezione adesa alle pareti bronchiali.
L'asma bronchiale può essere di natura allergica nella quale l’attacco dispnoico è scatenato dall’inalazione di un allergene particolare. È caratteristica l’espirazione prolungata. Un orientamento di massima circa l’allergene responsabile del quadro si può desumere dall’anamnesi (professione, ambiente di lavoro); si saggerà poi la reattività cutanea con gli allergeni sospettati. Le prove cutanee dirette per la diagnostica allergologica sono:
il test di scarificazione (scratch test): scarificazioni lineari di 1 cm, distanziate 2 cm l’una dall’altra; si applica su ciascuna di queste una goccia dell’estratto allergenico;
il test di puntura (prìck test): puntare superficiali del derma effettuate attraverso una goccia dell’estratto allergenico.
La prova è positiva quando entro 10-30 minuti sulla scarificazione corrispondente a un dato allergene compare una manifestazione pomfoide od orticarioide meglio se a margine frastagliato.
L'asma unilaterale, cioè la presenza di sibili stabilmente circoscritti a una zona toracica (per lo più interscapolo-vertebrale), evoca la possibilità di una stenosi bronchiale da carcinoma broncogeno del polmone.
I rumori bronchiali umidi sono i rantoli che originano al passaggio della corrente aerea attraverso un liquido formatosi o riversatosi nel lume bronchiale:
i rantoli si manifestano sia durante l’inspirazione che durante l’espirazione ma sono meglio percepiti durante la inspirazione.
Le bolle idroaeree sono di dimensioni maggiori o minori secondo il calibro del bronco: si distinguono rantoli a grosse, a medie e a piccole bolle; la distinzione non ha solo un valore descrittivo: quanto più il processo investe le fini diramazioni dei bronchi e si avvicina agli alveoli tanto più i rantoli divengono a piccole bolle.
I rantoli si modificano con i colpi di tosse e talora con i colpi di tosse possono scomparire; data la loro genesi la ragione di un simile comportamento è intuitiva;
i rantoli consonanti sono dotati di una certa musicalità: nascono in bronchi di piccolo calibro che si trovino circondati da parenchima polmonare addensato; si tratta di un reperto abbastanza comune nelle polmoniti e nelle broncopolmoniti.
— il rantolo tracheale è un rantolo a grossissime bolle che si origina nei bronchi principali o in trachea: negli stati preagonici lo si ascolta anche da lontano (rantolo orale).
Rumori polmonari
I rantoli crepitanti si producono negli alveoli polmonari per la contem poranea presenza di aria e di essudato; si ascoltano durante l’inspirazione e possono essere paragonati al minore che si ascolta soffregando i capelli fra le dita.
I rantoli crepitanti si ascoltano:
— nelle fasi iniziali della polmonite quando sulla parete alveolare si va formando un tenace essudato ( crepitatio inclux), e nella fase risolutiva della polmonite quando per il riassorbimento dell’essudato l’alveolo torna a essere quasi del tutto libero ( crepitatio rediix)-,— nell’edema del polmone per la trasudazione fluida dai capillari al lume alveolare.
I rantoli metallici (a medie o a grosse bolle) sono dotati di una sonorità notevole: si formano in caverne tubercolari del polmone (ma anche in bronchiettasie) che operano come risonatori conferendo al rantolo un timbro metallico.
Rumori pleurici
Normalmente i foglietti pleurici sono levigati, lisci e lo scon-ere dell’uno sull’altro durante la dinamica respiratoria non suscita alcuna vibrazione sonora.
Gli sfregamenti pleurici originano per una flogosi o per l’esito di una pregressa flogosi che abbia reso scabre le superfici pleuriche. Gli sfregamenti sono di differente qualità: dal lieve fruscio a un rumore rude che può venire palpato con la mano (fremitopleurico):
— non si modificano con i colpi di tosse;
— si rendono più evidenti quando si eserciti una maggiore
pressione con lo stetoscopio sul torace perché aumenta così la frizione di un foglietto pleurico sull’altro;
sono meglio apprezzabili là dove l’espansione p0] monare e la dinamica pleurica sono maggiori, quindi alle basi polmonari mentre sono meno intensi nei quadranti superiori, dove le escursioni pleuriche sono limitate.
Gli sfregamenti pleuro-pericardici si ascoltano sulla zona precordiale sincroni con il battito cardiaco; il rumore di sfregamento origina da frizione fra pericardio e sierosa pleurica.
Esame della voce.
La rinolalia aperta è una voce con eccesso di risonanza nasale. Si osseiva nella paralisi del velopendulo e nella palatoschisi.
La rinolalia chiusa è caratterizzata dalla completa assenza della risonanza nasale. Si osserva nelle vegetazioni adenoidi e nei polipi nasali.
L'afonia è la perdita totale della voce; può essere dovuta a laringite (difterite) o a isterismo.
La disfonia è un semplice abbassamento della voce, comune nelle flogosi acute delle prime vie aeree, nella laringite tubercolare e nelle neoplasie del laringe.
Una raucedine che duri da qualche tempo senza cause apparenti deve consigliare una laringoscopia.
La laringoscopia è un esame specialistico semplice ma che esige una competenza particolare per l’esatta valutazione dei reperti.
Per eseguire la laringoscopia si afferra dolcemente la lingua con una garza e, mentre si esercita una leggera trazione, si introduce l'apposito specchietto in laringe dopo averlo riscaldato per evitarne l'appannamento. Si invita il paziente a pronunziare la vocale “ a" e si osserva capovolto nello specchietto l'aspetto delle corde vocali.
La voce bitonale si osserva nella paralisi di una singola corda vocale per lesione del nervo laringeo ricorrente (paralisi ricorrenziali ); il più di sovente si tratta del ricorrente di sinistra che viene interessato in processi a carico dell’arco aortico (aneurismi, aortiti).
La valutazione delia funzionalità polmonare in laboratorio si pone l’obiettivo di determinare: la presenza di una malattia polmonare o u n’anormalità della funzione I test di funzionalità polmonare sono comunemente usati per valutare le malattie polmonari ostruttive, come l'asma, la bronchite cronica, l’enfisema e la fibrosi cistica o restrittive come pneumopatie secondarie all’inalazione di polveri tossiche o chimiche, a malattie correlate a disfunzioni cardiovascolari, a disordini neuromuscolari e a difetti causati da resezione di parenchima polmonare o da chemioterapia.

Le prove di funzionalità respiratoria vengono effettuate attraverso specifici apparecchi detti spirometri.

Gli spirometri definiti “a spostamento di volume” comprendono quelli a sigillo d’acqua, quelli a secco a sigillo rotante, e gli spirometri a mantice: con questi apparecchi è possibile procedere alla misurazione di determinati parametri di capacità polmonare in base allo spostamento di determinati volumi indotti dalle escursioni respiratorie.

Il flusso viene misurato con specifici spirometri chiamati pneumotacometri.

In realtà gli spirometri sensibili al flusso usano vari principi fisici per produrre un segnale di flusso che può essere integrato per permettere sia la misurazione dei volumi sia quella dei flussi.

Parte integrante dei sistemi utilizzati per la valutazione dei test di funzionalità respiratoria sono i computer, essi permettono la soluzione di calcoli ripetitivi, l’immagazzinamento dei dati e la loro successiva rivalutazione, la stampa dei referti e dei grafici, oltre al controllo degli strumenti stessi.

Gli indici comunemente utilizzati per la misura dei volumi polmonari sono i seguenti:
* capacità vitale;
* capacità inspiratoria;
* capacità funzionale residua;
* capacità polmonare totale (VC+RV);
* capacità vitale forzata con uno sforzo espiratorio massimale;
* volume corrente;
* volume di riserva espiratoria;
* volume residuo;
* volume di riserva inspiratoria;
* volume espiratorio forzato al 1° secondo;
* indice di Tiffeneau;
* flusso espiratorio forzato durante la metà della parte di FVC (MMF);
* curva di massimo flusso-volume espiratorio.

Volume corrente
È la quantità di aria che viene ventilata in un normale atto respiratorio.

Nel soggetto normale si aggira sui 500 ml, aumenta nello sforzo e in tutti gli stati di lieve insufficienza respiratoria; quando l’insufficienza respiratoria diventa molto pronunciata e la ventilazione è di tipo superficiale, il volume corrente diminuisce.

La ventilazione polmonare si esprime in litri/minuto (l/min) correlando il volume corrente con la frequenza respiratoria: con un volume corrente di 500 ml e una frequenza respiratoria di 16 atti al minuto, la ventilazione polmonare sarà pari a 8 l/min.

Capacità vitale
La massima quantità di aria che un soggetto può mobilizzare con un atto respiratorio forzato.

Rappresenta la somma del volume di riserva inspiratoria, del volume di riserva espiratoria e del volume corrente.

Nel soggetto normale si aggira sui 3-5 litri e varia con l’età, il sesso e la superficie corporea.

Ventilazione massimale
La massima quantità di aria che penetra nei polmoni nell’unità di tempo.

Nei soggetti normali è di 130-150 litri al minuto per l’uomo e 100-120 litri al minuto per la donna.

La prova della ventilazione massima si esegue facendo compiere al soggetto una serie di respirazioni profonde per un tempo che non supera di solito i 30 secondi.

Lo studio della ventilazione interna riguarda le modalità di rinnovo dell’aria intrapolmonare.

Volume residuo
Esprime l’aria che rimane nel polmone alla fine di un’espirazione forzata.

La misurazione è complessa e richiede la determinazione della capacità residua funzionale che è la somma del volume residuo e del volume di riserva espiratoria cioè di quel volume di aria che può essere allontanato dai polmoni con un’espirazione forzata eseguita al termine di un normale atto respiratorio; viene misurata valutando la diluizione dell’elio in circuito chiuso.

Il metodo dell'elio (gas estraneo alla respirazione che non diffonde dagli alveoli al sangue) ci permette di misurare la diluizione che il gas, immesso in concentrazione nota nel circuito spirografico, viene a subire mescolandosi con il volume aereo incognito; per questo lo spirometro viene collegato con un analizzatore di elio che ci permetta di conoscere continuamente la concentrazione del gas.

Il volume residuo polmonare (RV):
* aumenta nell’enfisema polmonare e ci informa sull’entità della distensione alveolare dovuta alla diminuzione delle forze elastiche polmonari;
* diminuisce nelle fibrosi polmonari e dopo ampie exeresi del polmone.

Curva flusso/volume
Si invita il paziente a eseguire un’espirazione e un’inspirazione massimali in un apparecchio in grado di misurare contemporaneamente le variazioni di flusso e le variazioni di volume.

È così possibile apprezzare istante per istante la reciproca relazione esistente fra queste due variabili.

Si ottiene una curva nella quale sono riportati in ordinata il flusso e in ascissa i volumi polmonari:
* l’inspirazione si disegna al di sotto della linea equatoriale della curva;
* l’espirazione al di sopra della stessa;
* la capacità vitale (CV) è espressa dal diametro equatoriale del grafico.

Il picco di flusso espiratorio (PEF) è indicato dalla massima escursione della curva verso l’alto, ed è agevole apprezzare il tempo necessario perché questo punto venga raggiunto dopo l’inizio dell’espirazione.

Il flusso espiratorio massimale (MEF) può essere misurato a successive quote di capacità vitale (al 25, al 50, al 75% della capacità vitale); lo stesso vale per il flusso inspiratorio.

Pletismografia
Il pletismografo corporeo viene utilizzato per la misura del volume gassoso intratoracico (VTG).

Abitualmente in clinica si usano due tipi di pletismografi corporei: il pletismografo a pressione e il pletismografo a flusso.

Entrambi sono costruiti per valutare, oltre al VTG, le resistenze delle vie aeree (Raw) e i loro derivati.

Il pletismografo a volume costante è basato sul principio che le variazioni di volume in un contenitore chiuso possono essere determinate dalle variazioni di pressione misurate, se la pressione è costante.

Il pletismografo a flusso impiega un trasduttore di flusso nella parete del box per misurare i cambiamenti di volume del box.

Il gas nel box è compresso e decompresso, e la variazione di pressione è misurata come flusso di gas che esce dal box attraverso l’apertura del flusso.

Le Raw esprimono la differenza di pressione che si sviluppa per unità di flusso, misurata come differenza di pressione alla bocca (pressione atmosferica) e quella negli alveoli, collegata al flusso di gas alla bocca.

Le Raw sono quindi il rapporto tra pressione alveolare (PA) e flusso aereo (V) e sono registrate in cm di H2O per litri al secondo (cm H2O/l/s).

Le conduttanze (Gaw) sono il flusso aereo generato per unità di caduta di pressione nelle vie aeree.

Sono il reciproco delle Raw (1/Raw) e sono registrate in litri al secondo per centimetri di acqua (l/s/cm H2O).

Il flusso di gas alla bocca può essere misurato con un pneumotacografo, e la PA è misurata con il pletismografo corporeo.

Nelle pneumopatie ostruttive la curva espiratoria si porta rapidamente al picco, soprattutto se concomita un enfisema polmonare con conseguente perdita di elasticità del polmone, ma i flussi espiratori risultano tutti ridotti per bassi volumi polmonari così che la curva presenta un tipico andamento sovraconcavo.

Nelle pneumopatie restrittive emergono la riduzione della capacità vitale mentre la curva assume un tipico aspetto alto e stretto.

Diffusione alveolo-capillare
È lo studio del processo per il quale PO2 diffonde dall’aria contenuta nell’alveolo al sangue.

L’insufficienza respiratoria si può realizzare sia per alterazione degli scambi gassosi, per cui si viene a determinare un’IRA di tipo ipossiemico associata generalmente a ipo o normo-capnia, sia per alterazione più diretta della funzione ventilatoria, nel qual caso si associano ipossiemia e ipercapnia.

Se un’IRA tipo fatture si protrae a lungo, può evolvere in insufficienza di tipo ipossiemico-ipercapnico.

Le cause più frequenti di IRA tipo fatture sono identificabili nell’edema polmonare acuto (EPA), nella polmonite e nella sindrome da distress respiratorio acuto, tutte condizioni accomunate da un’alterazione degli scambi gassosi.

L’IRA tipo pump fatture è per lo più determinata da una riacutizzazione bronchiale nel paziente con BPCO o da una crisi asmatica o da una grave alterazione della dinamica respiratoria secondaria a malattie neuromuscolari.

Tecniche di ventilazione meccanica non invasiva.

La ventilazione meccanica non invasiva (NIMV) viene definita come una tecnica di assistenza alla ventilazione che utilizza come interfaccia una maschera o uno scafandro, detto anche casco.

Lo scopo della NIMV è quello di fornire un’assistenza respiratoria in grado di migliorare gli scambi gassosi e la dinamica respiratoria e di ridurre al contempo la fatica respiratoria, senza l’utilizzo di sistemi protesici endotracheali.

L’utilizzo di sistemi non invasivi permette di ridurre le complicanze legate all’utilizzo di sistemi di intubazione, quali le complicanze meccaniche e le complicanze infettive.

La NIMV rappresenta pertanto una valida alternativa alla ventilazione meccanica invasiva in tutti i casi nei quali quest’ultima sia controindicata o non attuabile; la NIMV può permettere ad esempio di utilizzare un supporto ventilatorio in ambiente internistico senza la necessità di ricovero in ICU.

Le principali indicazioni alla NIMV sono costituite dall’IRA di origine cardiogena (ad esempio EPA) e dall’IRA di origine più strettamente respiratoria (ad esempio BPCO riacutizzata).

Le modalità più utilizzate per la NIMV sono sostanzialmente due:
* la CPAP (ContinuousPositiveAirwayPressure), con la possibilità di utilizzare, quando necessario, anche una PEEP (.Positive End-Expiratory Pressure );
* la BiLEVEL, utilizzabile sia con modalità PSV ( Pressure Support Ventilation) + PEEP, sia in modalità BiLEVEL con IPAP (Inspiratory Positive Airway Pressure) + EPAP (Expiratoiy Positive Airway Pressure).

La ventilazione in CPAP viene normalmente effettuata attraverso un flussimetro collegato sia a una fonte di ossigeno che a una fonte di aria compressa, utilizzando generalmente uno scafandro (casco) come interfaccia; la CPAP può essere tuttavia anche effettuata con un respiratore con maschera o con altri devices quali ad esempio un sistema di Boussignac.

Il flussimetro è in grado di erogare flussi variabili (in genere fino a 60 l/min), consentendo al contempo di impostare diversi valori di FiO2; l'interfaccia è in genere dotata di un sistema in grado di generare anche una PEEP, che permette di incrementare il reclutamento alveolare con conseguente miglioramento degli scambi gassosi.

Per la CPAP con scafandro, l’interfaccia deve essere posizionata da due operatori sul paziente in posizione semi-seduta, assicurando un corretto posizionamento delle briglie di ancoraggio e un corretto gonfiaggio dello scafandro, evitando possibilmente perdite a livello del sistema.

La ventilazione in BiLEVEL può essere effettuata sia con ventilatore a turbina o ad aria compressa, sia con sistemi monotubo che bitubo; come interfaccia vengono usate per lo più maschere facciali, anche se è teoricamente utilizzabile anche uno scafandro.

La BiLEVEL può essere effettuata in modalità PSV, che utilizza una pressione di supporto ventilatorio (PS), necessaria per ridurre la fatica respiratoria in , e una pressione positiva di fine espirazione (PEEP) necessaria per controbilanciare la cosiddetta PEEP intrinseca (PEEPi), cioè la pressione positiva presente nei pazienti con BPCO.
A ogni inspirazione, nel paziente con BPCO, lo sforzo muscolare inspiratorio deve superare la PEEPi per determinare la differenza di pressione necessaria al flusso inspiratorio.
L'uso della NIMV con PSV associata a PEEP consente di superare questo ostacolo, migliorando il flusso inspiratorio e riducendo la fatica respiratoria.

L'altra modalità di impiego della BiLEVEL prevede l’utilizzo di due diversi livelli di pressione positiva rispettivamente durante l’inspirazione (IPAP) e l’espirazione (EPAP), con obiettivi analoghi a quelli della modalità PSV+PEEP.

La BiLEVEL viene utilizzata nella NIMV lo più in modalità assistita, e in questo caso è il paziente stesso che innesca l’atto inspiratorio e il ventilatore fornisce la pressione di supporto necessaria a ridurre la fatica respiratoria; può essere utilizzata anche in modalità assistita/controllata, per cui se il paziente non innesca alcun atto respiratorio il ventilatore è in grado di determinare un atto respiratorio secondo una frequenza precedentemente impostata.

Il ventilatore può essere infine impostato sia in modalità pressometrica, scegliendo pertanto le pressioni da applicare con volume corrente variabile (modalità generalmente usata) che in modalità volumetrica dove si impostano i volumi respiratori con pressioni che possono variare per ottenere il flusso impostato (meno usata per il rischio di lesioni secondarie a pressioni troppo elevate).

Altro parametro fondamentale da impostare è costituito dalla FiO2, che deve essere la più bassa indispensabile a mantenere una saturazione di O2 >90-92% nel BPCO riacutizzato e preferibilmente >94-95% nell'EPA e nelle patologie neuromuscolari.

Durante la NIMV occorre un attento monitoraggio del paziente, con particolare riguardo alla valutazione del suo stato neurologico (Scala di Kelly, GCS), dell’equilibrio acidobase (EGA, SpO2 ) e del corretto funzionamento del sistema di ventilazione e dell’interfaccia (evenutali perdite a livello del sistema, corretto adattamento del paziente alla NIMV).
In particolare, un miglioramento dello stato neurologico e la riduzione della frequenza respiratoria, la riduzione della pCO2 , la normalizzazione dei valori di pH e il miglioramento del rapporto PO2/FiO2 costituiscono indicatori positivi in corso di NIMV.

Radiografia.
L'esame radiologico del torace riveste ancora oggi un’importanza fondamentale nella diagnosi e nel follow-up di numerose malattie polmonari.
Si basa sull’utilizzo dei raggi X che sono radiazioni ionizzanti e permette di visualizzare le strutture del torace, in particolare: il polmone, il cuore eil mediastino, e strutture scheletriche quali coste, vertebre del rachide dorsale.

La radiografia del torace è un’indagine di rapida esecuzione, non invasiva, che sottopone il paziente a una dose molto bassa di radiazioni e risulta eseguibile praticamente in ogni paziente e in ogni condizione clinica.

Negli anni vi è stata una continua evoluzione nella tecnica di esecuzione: attualmente l’esame viene eseguito con tecnologia digitale che consente di ottenere immagini di elevata qualità diagnostica oltre a permettere un’archiviazione computerizzata.

I raggi X prodotti dal tubo radiogeno attraversano il paziente venendo in parte attenuati e in parte completamente assorbiti in base alla composizione della struttura corporea attraversata: il tessuto osseo assorbe la maggior parte delle radiazioni e nelle immagini radiografiche appare bianco, mentre il parenchima polmonare che contiene aria lascia passare i raggi X e appare sostanzialmente scuro; i tessuti molli che hanno un comportamento intermedio tra l’osso e l’aria assumono varie gradazioni di grigio.
Sono utilizzate alte tensioni (>120 KV) per visualizzare al meglio le strutture mediastiniche, retrocardiache e retrodiaframmatiche.
La distanza tra la sorgente dei raggi X e la pellicola deve essere la maggiore possibile (almeno di 180-200 cm) per ridurre il flou geometrico e l’ingrandimento delle strutture in oggetto.

La radiografia del torace viene eseguita, se possibile, in posizione eretta.
Generalmente vengono effettuate 2 proiezioni: una frontale e una laterale.
Per eseguire la proiezione frontale, detta proiezione PA (postero-anteriore), il paziente viene appoggiato con la parete toracica anteriore alla cassetta radiografica, le mani vengono posizionate sui fianchi e le braccia spostate in avanti per evitare che l’immagine delle scapole si sovrapponga a quella del parenchima polmonare.
La proiezione laterale (LL) viene eseguita facendo appoggiare al paziente il fianco alla cassetta e sollevando le braccia.
Subito prima di acquisire l’immagine al paziente viene chiesto di compiere un’inspirazione profonda e poi di mantenere l’apnea per alcuni secondi.
In determinate circostanze può essere necessario acquisire ulteriori radiogrammi utilizzando proiezioni particolari.

Nel radiogramma normale i campi polmonari (chiari e ben delimitati) appaiono circondati dalla gabbia toracica:
le coste sono ben visibili (non cosi le cartilagini costali salvo non siano calcificate);
lo sterno e la colonna dorsale sono mascherati nell’ombra mediana;
le scapole non si vedono perché allontanate dalla proiezione radiografica facendo disporre il paziente con le mani sui fianchi;
l'ombra mediana rappresenta la somma di tutte le strutture mediastiniche (cuore e grossi vasi) più lo sterno e la colonna dorsale;
l’ilo polmonare comprende l’insieme degli elementi che costituiscono l’ilo anatomico del polmone; appare più denso e più strutturato del circostante parenchima; in esso emergono soprattutto le arterie polmonari destra e sinistra con le loro diramazioni principali; le vene polmonari e i gangli linfatici hanno minor peso sul radiogramma normale;
i campi polmonari si presentano con disegno reticolare fine dove si inseriscono piccole immagini rotondeggianti dense dovute a vasi presi di infilata, spesso vicine a piccoli anelli dovuti alla proiezione di sezioni bronchiali (complesso vascolo-bronchiale);
il diaframma delimita in basso i campi polmonari.

Se le masse muscolari sono molto sviluppate o se le mammelle hanno un volume considerevole, la loro opacità che si proietta sul campo polmonare può disturbare la lettura della radiografia.

Le condizioni cliniche che più frequentemente necessitano di un esame radiografico del torace sono:
patologie respiratorie e cardiovascolari note o sospette;
dispnea;
trauma;
follow-up di malattie toraciche note;
febbre da causa indeterminata;
tosse persistente;
dolore toracico;
patologie sistemiche o neoplastiche;
controllo del posizionamento di dispositivi medici quali cateteri venosi centrali, drenaggi, pacemaker;
Interventi chirurgici.

Le diverse aree polmonari possono essere suddivise in campi, mantelli oppure in lobi e zone per facilitare la localizzazione e l’identificazione delle alterazioni patologiche del parenchima.

Alterazioni patologiche elementari
Le alterazioni patologiche elementari che si possono riscontrare sui radiogrammi dell’apparato respiratorio rientrano in due gruppi fondamentali:
le opacità, dovute a condizioni per le quali viene a mancare o ad essere fortemente ridotta l’aria all’interno degli alveoli per atelettasia polmonare (compressione da parte di un versamento pleurico o di un’occlusione bronchiale) o perché sostituita da liquido o materiale solido (edema polmonare, infarto polmonare, processi infiammatori e/o granulomatosi polmonari, cisti, tumori);
le ipertrasparenze: dovute al sostituirsi di aria al normale disegno polmonare (pneumotorace, enfisema polmonare, caverne, ascessi, cisti aeree, bronchiettasie).

Queste alterazioni elementari presentano ovviamente aspetti molto diversi da malattia a malattia e da caso a caso: lo studio della loro morfologia, della loro topografia, delle loro dimensioni, della loro densità ai raggi X consente al radiologo di avanzare ipotesi diagnostiche di grande valore, ma non bisogna dimenticare che malattie assai differenti per eziologia e gravità possono determinare quadri radiologici analoghi e che pertanto l’interpretazione del quadro radiografico deve sempre trovare conforto nella valutazione clinica del caso.

Tomografia assiale computerizzata.
Anche nello studio delle strutture toraciche, la TAC ha assunto un’importanza fondamentale soppiantando del tutto metodiche a oggi ormai desuete come la stratigrafia.
Grazie a questo esame, che prevede un tubo radiografico (alloggiato nell’unità di scansione) che emette un fascio di raggi X mentre mota per 360° attorno alla cassa toracica, il torace viene esaminato per mezzo di sottili scansioni costituite da piccoli volumi o voxels di uguali dimensioni.
Sono utilizzate scansioni diretteo con contrasto.
Il mezzo di contrasto iodato permette una migliore distinzione delle strutture vascolari mediastiniche, degli ili e delle alterazioni polmonari occupanti spazio come le neoplasie.
La TAC convenzionale prevede l'acquisizione di strati multipli di 5-10 mm di spessore, distanziati di 1 cm; con la TAC elicoidale si hanno acquisizioni di strati di 0,5-1 mm, quindi più sottili, e ricostruzione delle immagini ogni 5 mm; infine la TAC ad alta risoluzione con la quale vengono acquisiti strati multipli di 1 mm peraltro distanziati in misura variabile così da permettere lo studio dell’interstizio, scissure, setti interlobari, piccoli bronchi.
Anche il circolo arterioso polmonare può essere adeguatamente studiato, così da permettere una diagnosi corretta di tromboembolia polmonare.

È opportuno tener presente che se un reperto radiografico negativo non permette di escludere l’eventualità di un processo patologico polmonare, ciò è reso possibile dalla TAC: essa non soltanto è in grado di evidenziare quelle lesioni anatomo-patologiche minime che comportano alterazioni strutturali di dimensioni inferiori ai limiti di risoluzione della radiografia, ma anche quelle manifestazioni patologiche di maggiori dimensioni, come un carcinoma di origine bronchiale oppure un’adenopatia tracheo-bronchiale, che per diversi motivi non potrebbero essere messe in evidenza con una radiografia tradizionale del torace.

L'angiopneumografia consiste nell’opacizzare arterie e vene polmonari con un mezzo di contrasto iniettato in una vena del braccio o direttamente attraverso un sondino introdotto per via venosa (cateterismo del cuore destro') onde ottenere un’arteriografia polmonare selettiva.
Il metodo è utile nello studio delle malformazioni arterovenose polmonari oppure quando si sospetti la natura vascolare di un’opacità del polmone (aneurismi, angiomi).

Risonanza magnetica nucleare.
La risonanza magnetica (RMN) offre al momento una capacità di risoluzione delle strutture del parenchima polmonare e del sistema broncovascolare, e conseguentemente una qualità di immagine, nettamente inferiore rispetto a quella offerta dalla TAC.
Possibili future applicazioni di questa metodica potranno riguardare l'ipertensione polmonare, la malattia tromboembolica, le malformazioni vascolari.

Broncografia e angiopneumografia.
La broncografia è finalizzata alla visualizzazione diretta delle diramazioni bronchiali opacizzate dal mezzo di contrasto.
Attualmente è scarsamente utilizzata in quanto migliori risultati possono essere ottenuti con la TAC ad alta risoluzione che permette di ottenere precise informazioni circa la morfologia dell’albero bronchiale.

Scintigrafia polmonare.
L’esame scintigrafico eseguito dopo la somministrazione di un opportuno radiofarmaco specifico permette di studiare tre aspetti principali della funzione polmonare, consentendo una diagnosi precoce e la pianificazione di un’adeguata terapia in molte malattie dell’apparato respiratorio.
Gli aspetti funzionali più importanti sono: Scintigrafia polmonare perfusionale

La scintigrafia polmonare perfusionale studia la distribuzione regionale del flusso ematico dell’arteria polmonare.

I radiofarmaci utilizzati sono rappresentati da macroaggregati di albumina umana marcati con 99mTc (diametro delle particelle 10-90 µm) o da microsfere di albumina umana marcate con (diametro delle particelle 75.45 µm).

Entrambi i radiofarmaci vengono marcati con 5-7 mCi di 99mTc e contengono circa 500.000 particelle. La somministrazione avviene per via venosa, mentre il paziente esegue profondi atti respiratori per rendere uniforme il flusso polmonare regionale.

Le particelle, per le loro dimensioni, si arrestano nei precapillari e nei capillari polmonari senza modificare in alcun modo l’emodinamica polmonare (su oltre 2 miliardi fra precapillari e capillari polmonari solo 500.000 circa vengono temporaneamente ostruiti!).

Dopo alcune ore le particelle vengono attaccate dai macrofagi, che le frammentano: i prodotti della frammentazione vengono in parte captati dal fegato e dalla milza e in parte eliminati per via renale. Immediatamente dopo la somministrazione vengono acquisite le immagini scintigrafiche, di solito, in 6 proiezioni: anteriore, posteriore, obliqua posteriore destra, laterale destra, obliqua posteriore sinistra e laterale sinistra.

In condizioni normali l’aspetto scintigrafico è peculiare in ciascuna proiezione. In proiezione anteriore appare bene evidente l’impronta cardiomediastinica, mentre in proiezione posteriore i margini mediali sono sostanzialmente rettilinei. Nella proiezione obliqua posteriore destra e laterale destra il polmone destro appare grossolanamente triangolare, mentre nella proiezione obliqua posteriore sinistra e laterale sinistra è sovente presente l’impronta cardiaca.

In condizioni patologiche la distribuzione regionale della perfusione è variamente alterata in funzione della malattia di base e l’esame scintigrafico è molto sensibile nel rilevare le alterazioni della perfusione e, come tutte le procedure scintigrafiche, assolutamente non invasiva.

L’indicazione principale della scintigrafia polmonare perfusionale è rappresentata dalla diagnosi di embolia polmonare.

L’ostruzione di un vaso arterioso determina l’esclusione dalla perfusione del territorio polmonare a valle, la cui estensione dipende dal calibro del vaso ostruito: se l'ostruzione interessa un ramo principale dell’arteria polmonare, tutto il polmone non è perfuso e, quindi, non è visualizzato all’esame scintigrafico; se, invece, a essere ostruito è un ramo lobare o segmentario, l’esame scintigrafico dimostra un difetto di perfusione rispettivamente lobare o segmentario. Spesso, però, da un focolaio emboligeno partono molti emboli di piccole dimensioni, per cui il quadro scintigrafico più frequente è rappresentato da difetti multipli di perfusione irregolarmente distribuiti in entrambi i polmoni.

Ma un’alterazione della perfusione polmonare può essere dovuta anche a cause non emboliche come la disventilazione nella broncopatia cronica, i versamenti pleurici specialmente quelli interlobari, i focolai broncopneumonici, le vasculopatie primitive, le linfoadenopatie ilomediastiniche. È importante, quindi, ai fini di una corretta diagnosi avere a disposizione un esame radiologico recente del torace. Nei casi dubbi si può eseguire una scintigrafia polmonare ventilatoria, in quanto nell’embolia polmonare, di solito, la ventilazione polmonare è conservata.

Scintigrafia polmonare ventilatoria

La scintigrafia polmonare ventilatoria consente di studiare i due aspetti principali della ventilazione polmonare: la modalità con cui l’aria si sposta nelle vie respiratorie (ventilazione convettiva) utilizzando un aerosol (radioaerosol) e la modalità con cui avviene la distribuzione alveolare dell’aria (ventilazione diffusiva) utilizzando un gas (radiogas).

Radioaerosol. Un apparecchio nebulizzatore a ultrasuoni opportunamente tarato è capace di produrre un aerosol composto da particelle, marcate con 99mTc, che hanno un diametro uniforme di 1 µm (radioaerosol microparticolato monodisperso). Il paziente respira l’aerosol (2-4 mCi) per alcuni minuti durante la sua produzione; alla fine viene invitato a sciacquare la bocca per eliminare la radioattività presente e a bere dell’acqua per allontanare la radioattività eventualmente presente nell’esofago. Le particelle respirate vengono lentamente rimosse dalle ciglia vibratili dell’epitelio bronchiale, allontanate con i colpi di tosse e inghiottite e vengono ritrovate nell’intestino.

Radiogas. Attualmente i gas inerti (133Xe) non vengono più utilizzati per motivi di ordine tecnico e organizzativo; essi sono stati sostituiti da uno pseudogas formato da particelle di carbone delle dimensioni di 5 nm alle quali è legato il 99mTc. Queste particelle, essendo molto più piccole del radioaerosol, hanno la capacità di raggiungere le terminazioni bronco-alveolari in maniera più efficiente anche in presenza di lesioni che alterano la progressione dell’aria. Anche queste particelle vengono lentamente rimosse e inghiottite, per cui dopo alcune ore vengono ritrovate nell'intestino.

Le immagini scintigrafiche vengono raccolte immediatamente dopo che il paziente ha respirato (2-4 atti respiratori) lo pseudogas (2-3 mCi) nelle 6 proiezioni abituali. In condizioni normali il quadro scintigrafico è sovrapponibile a quello perfusionale e ventilatorio con radioaerosol.

In condizioni patologiche il quadro scintigrafico rispecchia le alterazioni anatomo-funzionali che sono alla base dell’alterata ventilazione. I polmoni appaiono iperespansi nell’enfisema polmonare con disomogenea distribuzione dello pseudogas. Aree di irregolare morfologia appaiono non ventilate in caso di enfisema bolloso o di cisti broncogene. Interi lobi polmonari sono esclusi dalla ventilazione in caso di ostruzione della via aerea principale.

Cellularità interstiziale. Nell’interstizio polmonare è presente una ricca popolazione di macrofagi e granulociti, che hanno il compito di rimuovere eventuali agenti patogeni che vi penetrino. In condizioni normali questa cellularità non è in alcun modo documentabile con un esame scintigrafico. In condizioni patologiche (interstiziopatie) si sfrutta la cinetica del radiogallio (67Ga) per la diagnosi e il monitoraggio della malattia. Le interstiziopatie polmonari rappresentano un vasto gruppo di malattie, che possono essere sintetizzate in:

— granulomatosi;
— essudati interstiziali;
— pneumoconiosi;
— carcinosi interstiziali.

Queste malattie nella loro fase attiva creano le condizioni favorevoli per la captazione del 67Ga:

— iperafflusso ematico;
— aumento della permeabilità vasale;
— aumento della cellularità interstiziale;
— attivazione macrofagica e fibroblastica.

Se la malattia guarisce vengono meno le condizioni per la captazione del 67Ga. Ma la captazione si riduce o scompare anche se la malattia evolve in fibrosi. Per queste ragioni occorre sempre fare una correlazione con un esame radiologico del torace. Il paziente viene iniettato con 1 mCi di 67Ga e l’esame scintigrafico del torace viene eseguito dopo 48-72 ore in proiezione anteriore e posteriore.

In condizioni normali nelle vie respiratorie si produce soltanto un’esigua quantità di muco che risale lungo i bronchi spinto dai movimenti delle ciglia vibratili e poi su nel laringe fino al faringe donde viene deglutito. L’espettorato, o escreato, è un materiale patologico che proviene dalle vie respiratorie ed è generalmente emesso con i colpi di tosse.

Esame fisico dell'escreato. Quantità

La quantità dell’escreato è riferita alle 24 ore e varia da malattia a malattia e da soggetto a soggetto; scarsa nella bronchite acuta, nell’asma e all’inizio della tubercolosi polmonare, raggiunge 200-1000 ml nelle bronchiti croniche, nelle bronchiectasie, nell’ascesso e nella gangrena polmonare, nella tubercolosi cavitaria e negli empiemi comunicanti con un bronco.

Un’abbondante espettorazione è riscontrabile a volte in un solo momento della giornata; ciò accade nelle bronchiectasie, nell’ascesso o nella gangrena del polmone e nelle caverne tubercolari: l’escreato si raccoglie in queste cavità nelle ore del riposo notturno e al mattino avviene l’espettorazione con emissione a piena bocca (vomica).

I cambiamenti di posizione dell’infermo hanno in questi casi notevole importanza perché possono permettere un più facile drenaggio attraverso le vie bronchiali.

Aspetto

L’aspetto dell’escreato ha notevole valore diagnostico. Si distinguono:

espettorato sieroso: si riscontra nell’edema polmonare: è fluido, schiumoso, spesso tinto di rosa per la presenza di sangue, ricco di albumina;
espettorato mucoso. è trasparente, per lo più gelatinoso e si osserva nelle fasi iniziali dei processi bronchitici acuti;
espettorato fibrinoso, si riscontra in certe bronchiti ed è costituito da masse di fibrina spesso sotto forma di stampi bronchiali;
espettorato purulento delle vomiche (bronchiectasie, ascesso e gangrena polmonare): è abbastanza fluido e presenta un colore giallo-verdastro;
espettorato mucoso-purulento: è frequente nelle bronchiti oltre che nelle condizioni sopra ricordate; se viene raccolto in un bicchiere a calice si dispone in tre caratteristici strati:
• superiore: schiumoso, costituito da muco e da schiuma;
• medio: sieroso, fluido e trasparente;
• inferiore: denso, formato da pus e da detriti cellulari;
espettorato nummulare, è una varietà di escreato mucopurulento: è costituito da un ammasso rotondeggiante grigiastro che ricorda vagamente una moneta; si osseiva nella tubercolosi polmonare;
espettorato emorragico (con striature di sangue o sangue puro) si riscontra in svariate condizioni morbose: nelle affezioni tubercolari del polmone, nella stasi polmonare, nelle bronchiectasie, nell'infarto polmonare, nell’ascesso e nella gangrena del polmone, nelle polmoniti. Nella polmonite lobare l’escreato emesso nel 2°-3° giorno di malattia presenta un colore rugginoso, mentre nella fase di risoluzione diventa croceo, cioè di colore giallastro. Nelle neoplasie bronchiali assume l’aspetto della gelatina di lampone. Nella siderosi l’espettorato può assumere un colorito rossastro per la presenza di polvere di ferro;
espettorato nero, si trova nell’antracosi polmonare (minatori di carbone, ferrovieri);
zaffi di Ditrich, si riscontrano all’interno dei grumi mucosi e purulenti; sono di grandezza varia (da un grano di miglio a un fagiolo), opachi, bianco-giallastri, di consistenza caseosa e fetidi. Al microscopio appaiono costituiti da residui epiteliali, da cristalli aghiformi di acidi grassi e da microrganismi. Sono peculiari delle bronchiectasie e delle bronchiti putride.

Odore

L’escreato normalmente è inodore; può assumere un odore nauseabondo per sviluppo della flora anaerobica.

Esame microscopico dell'escreato. Può essere praticato a fresco o su preparati fissati e colorati.

All’esame microscopico dell’escreato possono essere osservati: Per esame microscopico a fresco si preleva con l'ansa un piccolo frammento di espettorato che viene disteso sul vetrino portaoggetti e quindi leggermente schiacciato col coprioggetti in modo da ottenere una distribuzione uniforme; si esamina quindi al microscopio con l'obiettivo a secco.

Per l'esame microscopico su preparati colorati si distende con l’ansa in modo sottile e uniforme sul vetrino portaoggetti una piccola quantità di escreato, si fa asciugare lo striscio e quindi lo si fissa passandolo sopra la fiamma a una certa distanza per cinque o sei volte; successivamente si esegue la colorazione con blu di metilene, con il May-Grunwald-Giemsa o con il metodo di Gram.

leucociti neutrofili che si trovano in abbondanza e in stato di disfacimento nell’espettorato muco-purulento e purulento;

leucociti eosinofili che si osservano durante le crisi asmatiche;

epiteli che possono essere piatti (se delle prime vie respiratorie), cilindrici (se dell’epitelio bronchiale), a margini netti, con nucleo voluminoso e citoplasma contenente vacuoli e granuli di pigmento se si tratta di cellule alveolari;

cellule neoplastiche, di difficile riconoscimento anche con la colorazione di Papanicolaou. Si tratta di elementi più grandi di quelli normali che presentano il nucleo di dimensioni maggiori, provvisto di parecchi nucleoli; il protoplasma è vacuolizzato e tende alla basofilia;

cellule antracotiche sono macrofagi, spesso riuniti a nido, di forma per lo più rotonda, con citoplasma infarcito di granuli bruni o neri: si trovano nei lavoratori del carbone;

cellule da vizio cardiaco posseggono inclusioni di emosiderina e si riscontrano nella stasi polmonare cronica, specialmente nella malattia mitralica;

cristalli di Charcot-Leyden a forma di losanga o di doppia piramide, lisci, splendenti, incolori, solubili in acqua calda, in acidi e alcali, insolubili in acqua fredda, in alcol e cloroformio, si osservano nell’asma bronchiale;

spirali di Curschman, filamenti sottili spiraliformi, opachi, lunghi 1 o 2 cm; si osservano nell’espettorato degli asmatici e talvolta sono visibili a occhio nudo;

fibre elastiche che denunciano un processo distruttivo polmonare quali l’ascesso o la tubercolosi ulcerata. La ricerca si può eseguire sia a fresco dopo colorazione elettiva, previa ebollizione dell’escreato con idrato di potassio al 10%, che dopo colorazione di Weigert (fucsina-resorcina).

In caso di cisti da echinococco del polmone o della pleura apertasi nei bronchi, si ricercano al microscopio gli uncini dell’elminta, che ricordano le spine di una rosa, a larga base e con la punta affilata; più raro il reperto di scolici ed eccezionale quello di vescicole figlie simili a bucce di uva bianca.

Esame batteriologico. Particolarmente utile è la ricerca microscopica del bacillo di Koch.

Per la ricerca del bacillo di Koch viene usato il metodo di Ziehl-Neelsen che si basa sulle proprietà di alcol-acido resistenza dei bacilli tubercolari:

si scelgono i punti più opachi e giallastri dell'espettorato;

dopo aver stemperato con l'ansa una piccola quantità di escreato lo si fa essiccare sul vetrino e poi lo si fissa alla fiamma;

si stende quindi sul vetrino il liquido di Ziehl (fucsina 1 g + 10 ml di alcol + 90 ml di soluzione di acido fenico) e si riscalda alla fiamma fino alla comparsa dei primi vapori, evitando l'ebollizione che provocherebbe la precipitazione del colore;

si getta il colore rimasto, si lascia raffreddare il vetrino e si lava con acqua corrente;

si decolora lo striscio con soluzione di HCl al 3 % per 1 minuto;

dopo aver lavato nuovamente il vetrino con acqua corrente si procede alla colorazione di contrasto con blu di metilene all'1% in acqua per 1 o 2 minuti;

si lava di nuovo, si asciuga e si osserva a immersione.

I bacilli di Koch appaiono come bastoncelli sottili, a volte incurvati, isolati o in piccoli ammassi e presentano un caratteristico color rosso che spicca nel campo uniformemente colorato in azzurro.

La presenza di elementi alcol-acido resistenti nell’espettorato consente di porre diagnosi di tubercolosi polmonare aperta.

Se la ricerca del bacillo di Koch con questo metodo risulta negativa, si può procedere a uno dei metodi di arricchimento che fondamentalmente consistono nell’aggiungere al materiale in esame liquidi capaci di lisare gli elementi organici ad eccezione del bacillo di Koch.

Se la ricerca del bacillo di Koch risulta negativa anche dopo l’arricchimento si potranno tentare:

la cultura dei bacilli su terreni speciali (Petragnani, Petroff);

la prova biologica mediante inoculazione del materiale in cavia.

Per la prova biologica si emulsiona l'escreato in un po' di soluzione fisiologica sterile e si inietta 1 ml nella faccia interna della coscia dell'animale e dopo circa 30 giorni si sacrifica la cavia che presenta in caso positivo, un'adenite sia inguinale che addominale.

Per maggiore sicurezza si ricercano i bacilli tubercolari nel materiale caseoso di una linfoghiandola.

Molti batteri sono ospiti abituali delle prime vie aeree e pertanto si possono trovare con facilità nell’escreato. La loro identificazione batterioscopica non ha pertanto molto valore.

Di maggiore importanza è la cultura di tali germi ai fini di valutarne la sensibilità a determinati antibiotici (antibiogramma).

Una volta accertata la presenza di un versamento in cavità pleurica, è necessario procedere alla puntura esplorativa del torace e all’estrazione del liquido per poterne valutare i caratteri.

Gli spazi intercostali di elezione per la puntura esplorativa del torace sono il VI e il VII sulla linea ascellare posteriore o il VI, VII e VIII sull’angolare della scapola.

Molti consigliano di pungere il primo spazio intercostale che si trovi in piena ottusità: questo è sufficiente per una puntura esplorativa ma non consente di evacuare il cavo pleurico.

La puntura esplorativa del torace si pratica mediante un apposito ago sul quale è innestato un catetere morbido. L’ago deve avere un calibro di almeno 1 mm, e una lunghezza di circa 8 cm: un ago troppo sottile potrebbe indurre in errore qualora, in presenza un liquido particolarmente denso, la puntura esplorativa risultasse negativa; un ago troppo corto potrebbe impedire di giungere in cavità pleurica in un torace con masse muscolari sviluppate o in presenza di abnormi ispessimenti della pleura.

Il paziente sorretto da un infermiere, viene fatto sedere sul bordo del letto con il braccio corrispondente al lato del versamento, sollevato e abdotto lateralmente. Previa disinfezione della zona prescelta con tintura di iodio e alcol e anestesia di superficie con cloruro di etile, con la punta delle dita indice e medio leggermente divaricate della mano sinistra si circoscrive nello spazio intercostale il punto dove si intende effettuare la puntura.

La siringa viene impugnata come una comune penna da scrivere e con mossa rapida a paziente fermo in inspirazione onde allargare il più possibile gli spazi intercostali, si punge la parte più bassa dello spazio per evitare il fascio vascolo-nervoso che decorre lungo il margine inferiore della costa sovrastante. Un'improvvisa diminuzione di resistenza ci indicherà che siamo giunti in cavità pleurica; con leggera aspirazione si estraggono allora 20-30 ml di liquido. Qualora necessario, si procederà alla toracentesi innestando su un apposito ago un catetere flessibile attraverso il quale è possibile procedere allo svuotamento della cavità pleurica.

Esame del liquido pleurico. Caratteri fisici

L'aspetto è limpido o lievemente torbido nei trasudati, molto torbido, a volte purulento o lattescente negli essudati. Il colore è paglierino nei trasudati (a meno che non vi sia contaminazione con sangue per la rottura di qualche piccolo vaso sanguigno avvenuta durante la puntura esplorativa); negli essudati può variare dal paglierino, al roseo, al rosso, al bruno, al verdastro. Il peso specifico viene rilevato con un densimetro: un trasudato ha un peso specifico inferiore a 1015, un essudato un peso specifico superiore a 1018.

Caratteri chimici

Il dosaggio delle proteine può essere effettuato con metodo colorimetrico. Un tasso proteico superiore a 3 g% è caratteristico degli essudati, mentre nei trasudati le proteine non sono mai superiori al 2,5%. La reazione di Rivalta è molto utile per la differenziazione fra essudati e trasudati: una soluzione diluita di acido acetico fa precipitare le globuline che sono abbondantemente contenute negli essudati e non nei trasudati.

Per la reazione di Rivalta si riempie un calice con una soluzione di acido acetico al 3 % ; da una pipetta si fa cadere goccia a goccia il liquido in esame. La reazione è positiva quando la goccia scendendo nella soluzione di acido acetico, dà luogo alla formazione di una nubecola anulare tipo fumo di sigaretta. È negativa quando la nubecola è assente.

Esame microscopico del sedimento

Centrifugato il liquido estratto, se ne striscia il sedimento su di un vetrino portaoggetti, lo si fissa passandolo rapidamente alla fiamma e lo si colora poi con blu di metilene o con il metodo di May-Grunwald-Giemsa.

Il sedimento dei trasudati, molto scarso è rappresentato da qualche polinucleato, da qualche linfocita, da cellule di desquamazione dell’endotelio pleurico, talvolta da emazie. Il sedimento degli essudati è invece ricco di elementi figurati:

i polinucleati prevalgono negli essudati da germi piogeni (pneumococchi, streptococchi) e in tutte le pleuriti a decorso acuto; essi rappresentano gli elementi fondamentali dell’empiema, i granulociti non sono in tal caso ben conservati ma assumono il carattere dei piociti;

i linfociti prevalgono numericamente sui polinucleati nelle pleuriti tubercolari e in tutte le forme ad andamento torpido e cronico;

i globuli rossi sono abbondanti nelle pleuriti emorragiche, carcinomatose e traumatiche.

Le cellule di desquamazione provenienti dall’endotelio pleurico sono quasi sempre presenti. Le cellule neoplastiche con mostruosità nucleari si trovano nelle pleuriti carcinomatose. Accanto a questi elementi figurati potrà essere dimostrata una flora batterica che, se presente, avrà grande valore ai fini diagnostici.

Esame batteriologico del liquido pleurico

Di comune riscontro negli essudati purulenti (e talvolta in alcuni essudati sierofibrinosi) sono i diplococchi, gli streptococchi, gli stafilococchi che si colorano con blu di metilene o con il metodo di Gram. Mediante l’osservazione microscopica di preparati colorati con il metodo Ziehl-Neelsen, solo raramente si riesce a mettere in evidenza il bacillo di Koch. Assai più utile per la ricerca del bacillo di Koch negli essudati pleurici è l’esame colturale su terreno di Petragnani.

Trasudati. Sono l’espressione di un difficile scarico delle vie venose, e quindi di un aumento della pressione idrostatica e talvolta linfatiche oppure di un’esaltata tendenza alla filtrazione dei capillari per diminuzione della pressione oncotica del plasma. Il contenuto di proteine è inferiore a 2,5 g%.

Essudati. Sono l’espressione di un processo flogistico pleurico della più varia natura: hanno un contenuto proteico superiore a 3 g%Si riconoscono diversi tipi di essudato.

Essudati sierofibrinosi. Sono gli essudati di più comune riscontro: di colorito giallo-paglierino, di aspetto più o meno torbido. Il contenuto in fibrina è vario: quando elevato, il liquido va incontro a coagulazione massiva. Sono generalmente indicativi di una pleurite essudativa microbica, di eziologia variabile (parao metapneumonica, tubercolare). Non si dimentichi però la possibilità di una pleurite amicrobica (lupus eritematoso disseminato, artrite reumatoide) o dell’esordio di una neoplasia primitiva o secondaria della pleura (mesotelioma, linfomi, metastasi carcinomatose).

Essudati purulenti. L’essudato ha i caratteri del pus: colorito giallo o verdastro, grande densità; mediante centrifugazione si può separare la parte corpuscolata dalla parte sierosa. All’esame microscopico si nota un tappeto di piociti e una flora batterica abbondante. La pleurite purulenta o empiema è dovuta a una localizzazione di germi piogeni (pneumococco, stafilococco, streptococco). Nelle forme da Bacterium coli l’essudato può avere un odore fetido; anche le pleuriti putride o gangrenose da germi anaerobi danno luogo a un essudato con i caratteri del pus e con sviluppo di gas fetidi nel cavo pleurico.

Essudati emorragici. Il colorito varia dal roseo al rosso; nell’emotorace si tratta di sangue puro. È necessario distinguere le vere pleuriti emorragiche dalle pleuriti il cui essudato può apparire emorragico per rottura accidentale di vasi sanguigni e conseguente miscelamento di sangue con l’essudato:

nelle forme emorragiche la centrifugazione dell'essudato separa i globuli rossi dalla parte sierosa che continua a conservare un colorito roseo più o meno intenso per l’avvenuta emolisi;

— nelle forme pseudoemorragiche, centrifugato l'essudato, il sopranatante è chiaro, limpido e paglierino. Le pleuriti emorragiche riconoscono generalmente eziologia neoplastica o traumatica, più raramente tubercolare. L'emotorace è per lo più traumatico (frattura costale) oppure dovuto alla rottura di un aneurisma delle arterie intercostali (coartazione aortica).

Essudati colesterinici. Sono di colorito bianco-giallo o bruno cioccolato, di aspetto torbido; controluce danno l'impressione di contenere numerose pagliuzzine luccicanti. Lasciati a sé, stratificano in uno strato superiore più limpido e uno inferiore poltaceo brunastro che contiene la colesterina. All’osservazione microscopica a fresco si vedono numerosi cristalli romboidali e tavolette di colesterina.
Condizione fondamentale per la formazione di un essudato colesterinico è che il versamento ristagni a lungo nel cavo pleurico per l'esistenza di cotenne pleuriche; in tal caso alcuni fermenti proteolitici scindono i composti lipoproteici dell'essudato liberando le sostanze lipidiche e in particolare la colesterina. L'eziologia delle pleuriti colesteriniche è quasi sempre tubercolare.

Essudati chiliformi. Sono di aspetto lattescente perché contengono in sospensione numerosissime goccioline di grasso. Estratti e lasciati a sé, si separano in tre strati, uno inferiore opaco, uno medio chiaro e uno superiore schiumoso. Si rischiarano del tutto se trattati con solventi dei grassi (alcol, etere). Al microscopio si notano numerosissime goccioline sferiche tingibili con i coloranti elettivi dei grassi (Sudan III, acido osmico). Il chilotorace è dovuto a versamento di linfa nel cavo pleurico per rottura del dotto toracico (causata in genere da un trauma).

Essudati pseudochilosi. Non contengono sostanze lipidiche, ma nucleoproteidi e mucine: non si separano in tre strati, non si rischiarano se trattati con solventi dei grassi e le sostanze in sospensione non si colorano con i coloranti elettivi dei grassi. Gli essudati pseudochilosi sono attribuiti a processi degenerativi di cellule endoteliali, di cellule neoplastiche e di leucociti contenuti nell’essudato: l’eziologia è quasi sempre tubercolare, talvolta neoplastica.

Essudati biliari. Negli itterici il liquido pleurico può assumere un colorito verdastro dovuto al passaggio di pigmenti biliari (la reazione dei pigmenti biliari nel liquido estratto risulterà positiva). Il coletorace è dovuto al riversarsi di bile nel cavo pleurico (generalmente il destro), per una fistola biliare interna con apertura in pleura da ascessi della superficie superiore del fegato previa aderenza epato-diaframmatica.

Essudati neri. Nelle antracosi l’essudato pleurico può assumere un colorito nero per diffusione del pigmento dal polmone al cavo pleurico per via linfatica.

Il fibrobroncoscopio, ideato nel 1966 da Shigeto Ikeda, ha rapidamente rimpiazzato, in broncologia diagnostica, il broncoscopio rigido. La facilità d’uso, l’ampliamento del campo operativo e l’ottima tolleranza da parte del paziente, sono gli aspetti qualificanti del perfezionamento apportato dallo strumento flessibile alla metodologia endoscopica. Negli ultimi anni la ricerca del perfezionamento dei fibrobroncoscopi si è dedicata al raggiungimento dei seguenti obiettivi:

*   impermeabilizzazione totale dei fibrobroncoscopi;
*   arricchimento del parco accessori e loro perfezionamento;
*   creazione di fibroscopi per compiti mirati;
*   miniaturizzazione delle fibre ottiche;
*   videoendoscopia.

Questa serie di progressi ha trasformato il broncoscopio flessibile a fibre ottiche in formidabile strumento di prelievo; le sue potenzialità vengono esaltate quando le tecniche endoscopiche sposano felicemente l'armamentario della citopatologia respiratoria generando, in maniera semplice e rapida, una diagnosi macroscopica e microscopica nel contempo.

Ma l’amplificazione quantitativa dell'indagine broncologica è sostanziata almeno da altri tre ordini di fattori:

*   notevole aumento del numero dei tumori polmonari;
*   complicanze polmonari, generalmente di tipo infettivo, nell’ospite immunocompromesso;
*   sviluppo di tecniche endoscopiche, quali il lavaggio broncoalveolare (LBA), che consentono applicazioni a fini diagnostici, terapeutici e di ricerca a fronte di una minima invasività sul paziente.

Definire in pochi minuti l’anatomia di un sintomo o di un reperto radiologico occasionale grazie all’analisi di prelievi effettuati nel contesto della lesione da cui sono generati, era, solo fino a qualche anno fa, oggetto di pura divagazione mentale. Oggi, con la possibilità di prelievi mirati su un ampio territorio bronchiale e polmonare e grazie all’impiego di colorazioni citologiche e microbiologiche rapide, è possibile, in un’elevata percentuale di casi, formulare la diagnosi di natura già durante l’esame endoscopico o poco dopo la fine dello stesso.

È ormai cosa chiara e definita che il fibrobroncoscopio ha relegato a un ruolo minore, in campo diagnostico, il broncoscopio rigido e la broncografia. Lo strumento flessibile, infatti, oltre ad aver notevolmente semplificato la tecnica endoscopica, ha esteso il suo raggio d’azione ai bronchi sotto-sottosegmentari potenziando ulteriormente le sue possibilità diagnostiche con un corredo di accessori in grado di operare, sempre meglio, anche al di fuori della stessa visibilità endoscopica. È stato possibile, inoltre, ridurre i tempi per l’esecuzione della broncoscopia: una fibrobroncoscopia di routine dura mediamente 10 minuti.

Meno conosciuto è il progresso che si è verificato nell’analisi dei campioni prelevati durante l’esame endoscopico, sia in termini di affidabilità delle diagnosi che di rapidità delle stesse. La qualità dei coloranti è tale che è possibile avere ottimi preparati (pronti per la lettura) dopo qualche minuto dal momento dell’effettuazione del prelievo (es. spazzolamento bronchiale): ciò permette di valutare l’idoneità del campione prelevato e di poter formulare, in un gran numero di casi, la diagnosi di natura del processo patologico oggetto di studio. Questa grande potenzialità diagnostica è stata il propulsore che ha spinto numerosi clinici e patologi a occuparsi, fin dal secolo XIX, di citopatologia respiratoria e a far sì che questa branca sia attualmente riconosciuta quale fondamentale mezzo operativo nella diagnostica delle malattie dell’apparato respiratorio.

La citopatologia quindi affina ulteriormente la resa diagnostica dell’esame endoscopico indirizzando i prelievi bioptici in sedi citologicamente indicative di patologia; essa contribuisce poi, riducendo il numero di biopsie necessarie per completare il procedimento diagnostico, a minimizzare eventuali rischi connessi con la fibroscopia. Fibrobroncoscopia e citopatologia costituiscono un tandem operativo di rara velocità e affidabilità; in circa quindici minuti si possono formulare diagnosi inerenti tumori polmonari, micosi, micobatteriosi, patologia da opportunisti, presenza di inclusi virali, patologia polmonare disreattiva: un panorama diagnostico così vasto da coprire buona parte dello spettro patologico di pertinenza pneumologica.

Da quanto finora succintamente scritto, si può desumere come la broncoscopia trovi le sue principali indicazioni nelle seguenti patologie:

*   neoplasie: diagnosi, stadiazione e follow-up del carcinoma broncogeno; masse mediastiniche;
*   infezioni: polmoniti a lenta risoluzione; patologia infettiva dell’ospite immunocompromesso;
*   interstiziopatie polmonari;
*   emottisi;
*   tosse cronica;
*   wheezing localizzati;
*   stridori;
*   aspirazione di corpi estranei;
*   traumi toracici;
*   versamenti pleurici non diagnosticati;
*   intubazione endotracheale;
*   valutazione di fistole broncopleuriche, tracheo e bronco-esofagee;
*   trattamenti con laser e/o argon plasma;
*   broncoscopia.

Fra le principali controindicazioni a effettuare la fibrobroncoscopia vi sono:

*   impossibilità a ossigenare adeguatamente il paziente;
*   aritmia maligna;
*   diatesi emorragica (solo nel caso sia necessario effettuare biopsie);
*   paziente scarsamente cooperante;
*   asma instabile;
*   angina instabile.

Per quanto eccezionale come evento, occorre ricordare che la broncoscopia è una procedura che può essere gravata da mortalità; tuttavia le complicanze più frequenti sono le seguenti:

*   epistassi;
*   ipossiemia;
*   ipotensione;
*   tachiaritmia;
*   pneumotorace;
*   emottisi.

Il mediastino è la regione del torace delimitata in basso dal diaframma, ai lati dalle superfici mediali delle pleure, anteriormente dallo sterno, posteriormente dalla colonna vertebrale e in alto da un piano ideale che passa per la radice del collo.

Da un punto di vista topografico il mediastino si divide in:

*   mediastino antero-superiore che contiene: timo, aorta ascendente, arco aortico, arteria polmonare, vena cava superiore, nervo laringeo ricorrente di sinistra, nervi frenici, linfoghiandole mediastiniche anteriori;
*   mediastino postero-superiore che contiene: trachea, aorta discendente, vena azygos, vena emiazygos, dotto toracico, nervi vaghi, nervi splancnici, catena del gran simpatico, linfoghiandole mediastiniche posteriori, linfoghiandole tracheo-bronchiali;
*   mediastino antero-inferiore che contiene: cuore, vena cava inferiore, nervi frenici;
*   mediastino postero-inferiore che contiene: aorta discendente, vena azygos, nervi vaghi, nervi splancnici, dotto toracico, esofago.

Il mediastino non rappresenta una cavità virtuale che passivamente accoglie i visceri in essa contenuti, ma è da considerarsi una struttura differenziata, con funzioni ben definite. Un tessuto connettivo lasso ricco di fibre elastiche circonda gli organi contenuti nel mediastino, li isola e ne condiziona le seguenti funzioni:

*   trasmissione della pressione negativa intratoracica alle strutture mediastiniche; è importantissima per la dinamica della circolazione venosa di cui rappresenta la vis a fronte;
*   indipendenza degli organi in esso contenuti: per una buona funzionalità degli organi mediastinici è necessario che il tessuto connettivo fra di loro interposto per la sua lassità consenta la non interferenza dei movimenti delle singole strutture sulle strutture vicine.

Le cosiddette sindromi da compressione mediastinica si manifestano solo se coesiste un processo infiammatorio che determini adesione delle strutture mediastiniche.

Numerose sono le patologie che possono originare nello spazio mediastinico: linfoadenopatie e linfomi, cisti mediastiniche, struma tiroideo, lipomatosi, iperplasia e tumori del timo, disgerminomi, tumori neurogeni, aneurismi dell’aorta e dell’arteria anonima. Ricordiamo che il mediastino può andare incontro a processi flogistici per rottura dell’esofago, propagazione di infezioni del collo, collagenopatie, tubercolosi, istoplasmosi.

Nelle grandi sindromi mediastiniche si possono rilevare alcuni segni percussori e ascoltatori:

*   nelle sindromi mediastiniche anteriori un’ottusità retrosternale che può debordare più o meno dallo sterno in funzione della massa che la determina; in caso di ottusità retrosternale debordante a destra può essere percepito all’ascoltazione un rumore vorticoso di origine venosa;
*   nelle sindromi mediastiniche posteriori un’ottusità paravertebrale e la trasmissione della voce bisbigliata sulla colonna vertebrale.

La radiografia del torace nelle proiezioni postero-anteriore e laterale è quasi sempre in grado di dimostrare la presenza di una massa mediastinica e di localizzarla nella loggia mediastinica di origine:

*   le masse mediastiniche antero-superiori nella proiezione antero-posteriore debordano dall’ombra sternale e cancellano lo spazio chiaro retrosternale nelle proiezioni laterali;
*   le masse mediastiniche ilo-parailari si palesano con immagini policicliche debordanti sul profilo laterale di un mediastino allargato;
*   le masse mediastiniche postero-inferiori cancellano lo spazio chiaro retrocardiaco sulle proiezioni laterali.

La stratigrafia costituisce un complemento indispensabile per lo studio delle masse mediastiniche in quanto queste, nel contrasto con le immagini radiotrasparenti dell’albero tracheo-bronchiale e del polmone, possono essere dissociate strato per strato e studiate nei loro contorni e nei loro rapporti.

La tomografia assiale computerizzata offre le maggiori garanzie per uno studio dettagliato del mediastino. Attraverso l’iniezione ev di mezzo di contrasto organo-iodato, è possibile riconoscere, accanto ai grossi tronchi vascolari, l’esofago, la trachea, il timo, i linfonodi paratracheali, intertracheobronchiali e ilari. In casi patologici, a questi rilievi si aggiungono quelli relativi a masse espansive per le quali la TAC è in grado di esprimere i valori di densità, definendone con esattezza la sede e i margini.

La risonanza magnetica nucleare consente l’acquisizione di immagini di sezioni del corpo umano attraverso l’analisi del segnale elettromagnetico. L’intensità disegnale è influenzata dal tempo di rilassamento TI e T2: il TI rappresenta il tempo necessario ai protoni per riallinearsi con il campo magnetico esterno dopo l’impulso di radiofrequenza; il T2 quello necessario ai protoni per uscire dalla coerenza di fase indotta dalla radiofrequenza. La RMN permette di caratterizzare e differenziare i tessuti in base alla differente distribuzione dei nuclei di H. L’esame risulta particolarmente utile nello studio del mediastino, per la differenziazione di opacità biologiche dovute a masse solide, come linfoadenopatie, linfomi o da metastasi neoplastiche, nei confronti di aneurismi dell’aorta toracica oppure di addensamenti polmonari addossati al mediastino.

Sindromi da compressione sui vasi

Sindromi da compressione dei grossi vasi venosi

La circolazione venosa mediastinica si svolge a basso regime pressorio, questo spiega perché i processi patologici del mediastino superiore determinino precocemente la sindrome da compressione venosa. Le conseguenze della stasi venosa da causa mediastinica sono le seguenti:
turgore delle vene giugulari;
cianosi ed edema nei territori tributari del sistema venoso interessato:
• edema a mantellina nell’ostacolo cavale superiore;
• edema agli arti inferiori ed epatomegalia nell’ostacolo cavale inferiore.
Sono subordinati alla velocità con la quale si realizza l’ostruzione venosa e alla possibilità vicariante dei circoli anastomotici venosi che l’ipertensione venosa rende pervi ed efficienti.
Circoli anastomotici nella compressione sulla vena cava superiore:
— se viene esercitata al di sopra dello sbocco della vena azygos il circolo anastomotico si sviluppa profondamente e quindi non è accessibile all’ispezione se non nella sua parte superiore. Lo scarico del sangue proveniente dalla vena cava superiore si realizza attraverso l’azygos sfruttando le numerose anastomosi esistenti tra il plesso vertebrale e le vene intercostali;
se viene esercitata al di sotto dello sbocco della vena azygos, il circolo anastomotico si sviluppa attraverso l'azygos nella quale però la direzione della corrente ematica si inverte e il sangue si scarica nella cava inferiore attraverso anastomosi profonde. Anche in questo caso il circolo anastomotico non è visibile all’ispezione superficiale perché è situato profondamente;
se viene esercitata in prossimità dello sbocco della vena azygos, il circolo anastomotico si attua attraverso un ampio reticolo che comprende le vene toraciche esterne e quelle addominali realizzando una comunicazione tra la vena cava superiore e la vena cava inferiore attraverso la vena succlavia, l’ascellare, la toracica laterale, la circonflessa iliaca superiore e la femorale.
Il circolo collaterale si sviluppa per quasi tutto il suo percorso superficialmente e quindi è accessibile all’ispezione diretta. La compressione sull’azygos provoca spesso un versamento trasudatizio pleurico che, per evidenti ragioni anatomiche, è più frequente a destra.
Circoli anastomotici nella compressione della vena cava inferiore:
una pericardite adesiva determina la compressione delle vene sovraepatiche le quali sboccano nella vena cava inferiore al di sopra del diaframma, l’ipertensione venosa si esercita sulla circolazione sovraepatica e poi sul sistema portale. Si sviluppano un’epatomegalia, una splenomegalia, un versamento peritoneale trasudatizio, senza fenomeni di ipertensione venosa nel territorio tributario della vena cava inferiore. Se coesiste periepatite si realizza la sindrome di Pick;
se la compressione interessa unicamente la vena cava inferiore osserveremo un reticolo di tipo cava-cava con edema agli arti inferiori.

Sindromi da compressione dei grossi vasi arteriosi

La pressione arteriosa è molto più alta di quella venosa ed è in grado di opporsi per lungo tempo alla compressione ab extrínseco delle arterie: quando però la compressione diventa efficiente si possono osservare il pulsus differens o la scomparsa di un polso arterioso.
Sindrome da compressione del dotto toracico

La compressione del dotto toracico che sbocca alla confluenza della vena succlavia e della giugulare di sinistra può determinare un edema distrettuale.
Nei casi estremi l’ostacolo al deflusso della linfa dà luogo alla cosiddetta sindrome di Ménètrier. edema dell’arto superiore, dell’emitorace e della metà inferiore sinistra del corpo, versamento peritoneale, versamento pleurico chiliforme mono o bilaterale.
Sindromi da compressione sui nervi. Compressione del nervo vago

Può determinare irritazione del nervo con:
— dolore sopraclaveare;
tosse abbaiante e dispnea espiratoria di tipo asmatiforme per spasmo dei piccoli bronchi;
bradicardia per stimolazione del nodo del seno. Può determinare interruzione del nervo con:
— tachicardia persistente che non si modifica con la postura.
Compressione del nervo laringeo ricorrente

Per stimolo irritativo del nervo laringeo ricorrente si osserveranno spasmo della glottide e fenomeni di stenosi laringea. Nella lesione distruttiva disfonia con voce bitonale e quadro laringoscopico di paralisi della corda vocale.
Compressione del nervo frenico

L’irritazione del nervo frenico condiziona dolore nella corrispondente zona di proiezione e dolorabilità alla pressione sui punti frenici. La distruzione comporta sollevamento paralitico dell’emidiaframma, bene apprezzabile all’esame radiografico del torace.
Compressione del gran simpatico

L’irritazione del simpatico cervicale determina midriasi, esoftalmo, vasocostrizione cutanea all’emifaccia corrispondente e tachicardia.
distruzione determina miosi, enoftalmo, vasodilatazione cutanea dell’emifaccia e bradicardia.
Sindromi da compressione tracheo-bronchiale

Se l’ostruzione è a livello tracheale si instaura tosse stizzosa e respiro stridulo. Se l’ostruzione si esercita su di un bronco senza realizzare una chiusura completa si potrà ascoltare sull’emitorace corrispondente un respiro sibilante, con riduzione del murmure vescicolare. Se un bronco viene completamente chiuso si osserverà l’atelecstasia del territorio polmonare corrispondente con la sintomatologia già descritta.
Sindromi da compressione dell'esofago. La compressione dell’esofago determina disfagia più spiccata per i cibi solidi; nelle situazioni estreme si manifestano rigurgiti alimentari. Semiotica fisica del cuore e dei vasi

Auscultazione del cuore e fonocardiografia

Toni cardiaci

Soffi cardiaci

Sfregamenti pericardici

Polso

Pressione arteriosa

Elettrocardiografia

Lo studio semiologico dell’apparato cardiovascolare si propone:
*   di precisare le dimensioni del cuore nel suo insieme e nelle sue parti e quelle dei grossi vasi del suo peduncolo;
*   di valutare il battito cardiaco e l’energia di contrazione del miocardio;
*   di analizzare le modalità del circolo periferico di arterie, vene e capillari, e di riconoscere eventuali alterazioni intrinseche della loro parete.

Questi obiettivi possono essere raggiunti con mezzi diversi.

Lo studio delle dimensioni del cuore si avvale:

*   dell’esame fisico (ispezione, palpazione e percussione della regione precordiale);
*   dell’esame radiologico che è in grado di fornire indicazioni sul volume delle singole camere cardiache;
*   dell’ecocardiografia che consente di definire con precisione le dimensioni degli atri e dei ventricoli, di indicare quanto una camera cardiaca sia dilatata e di quanto siano ispessite le sue pareti, oltre a fornire indicazioni anatomiche sull’integrità dei setti e degli apparati valvolari;
*   dell’elettrocardiografia che è in grado di documentare l’eventuale esistenza di un’ipertrofia atriale o ventricolare.

Lo studio del battito cardiaco si avvale:

*   dell’esame fisico, articolato in due momenti particolari:
    *   l’ascoltazione dei toni e dei soffi del cuore;
    *   la palpazione del polso;
*   dell’ecocardiografia che consente precisazioni preziose sulle modalità di contrazione delle pareti ventricolari e del setto;
*   dell’elettrocardiografia, significativa nella valutazione del focolaio di origine del battito cardiaco, delle sue modalità di propagazione, delle aree miocardiche dove esistano alterazioni dell’attività elettrica.

Lo studio dell’energia di contrazione del cuore si fonda sull’integrazione di differenti parametri:

*   l’indagine anamnestica e l’esame clinico generale che rivelino elementi di insufficienza ventricolare di tipo sinistro o destro;
*   alcuni rilievi ascoltatori (quali i ritmi di galoppo) e alcune particolarità della palpazione del polso, la misurazione della pressione arteriosa e della pressione venosa;
*   l’angiocardioscintigrafia in grado di fornire immagini sulla cinetica delle pareti ventricolari e valori numerici sui principali parametri della funzione ventricolare;
*   l’eco-color-Doppler che permette di studiare i flussi nelle camere cardiache, di misurare i valori delle pressioni nelle varie camere cardiache e nell’arteria polmonare, nonché di determinare la gittata cardiaca;
*   la coronarografia associata a ventricolografia che permette la visualizzazione dell’albero coronario e quindi l’identificazione di stenosi o di occlusioni tali da indurre deficit nella funzione contrattile.

Un ruolo sempre più determinante nello studio del cuore è riservato alla RMN che è in grado di fornire le informazioni più precise per quanto riguarda la morfologia e la funzione miocardica.

Lo studio della circolazione periferica si avvale:

*   della palpazione delle arterie e delle vene;
*   della velocimetria Doppler;
*   dell’arteriografia e dell’angiografia digitale con sottrazione di immagine.

Regione precordiale

Ispezione e palpazione della regione precordiale.

Il cuore occupa la parte mediana della cavità toracica: è situato fra i due polmoni e si appoggia sul centro frenico del diaframma che lo separa dai visceri addominali e in particolare dal fegato.

Esso ha la forma di un cono appiattito in senso antero-posteriore la cui base è diretta in alto, a destra e all’indietro e il cui apice è diretto in basso, a sinistra e in avanti.

L’asse maggiore del cuore è diretto dall’alto in basso, da destra a sinistra e dall’indietro in avanti: la sua proiezione sulla parete toracica anteriore si fa per un terzo a destra della linea medio-sternale e per due terzi a sinistra della medesima.

Se immaginiamo di asportare la parete toracica anteriore, vedremo che il cuore e i grossi vasi del peduncolo sono in massima parte ricoperti dai margini polmonari anteriori.

Allontanati i margini polmonari appaiono i grossi vasi e il cuore avvolto nel pericardio.

Aperto il cavo pericardico potremo vedere la faccia anteriore-superiore dell’organo.

La regione precordiale è quella zona della parete toracica anteriore che corrisponde alla proiezione del cuore e dei grossi vasi. In condizioni normali l’esame ispettivo della regione precordiale offre a considerare soltanto l’itto della punta.

Itto della punta

L’itto della punta è il ritmico sollevamento che in soggetti non eccessivamente adiposi si osserva al V spazio intercostale sinistro lungo la linea emiclaveare. Nei bambini l’itto puntale batte al IV spazio intercostale sinistro lungo la linea emiclaveare. Questo sollevamento, che interessa una superficie di circa 2 cm2, è dovuto all’urto della punta del cuore contro la parete toracica durante la sistole dei ventricoli.

La palpazione, eseguita dapprima con la mano a piatto e perfezionata poi con la punta di due dita, consentirà di meglio precisare la sede dell’itto puntale e il suo carattere espansivo.

Un itto non palpabile, può essere dimostrato facendo decombere il paziente sul fianco sinistro, manovra che determina un maggiore avvicinamento del cuore alla parete toracica anteriore.

Non sempre l’itto puntale è apprezzabile all’ispezione e alla palpazione, eventualità frequente negli obesi, mentre nei magri si evidenzia un itto di forza e distensione maggiori.

L’itto puntale può fornire la segnalazione di anomali variazioni di frequenza cardiaca e di vistose aritmie. Ciò è possibile in alcune tachicardie parossistiche e nella tachiaritmia per fibrillazione auricolare.

Itto puntale non visibile. La mancata visualizzazione dell’itto puntale può essere indice di:

*   una difficile trasmissione dell’impulso puntale alla parete toracica, per l’interposizione di una falda liquida (versamento pericardico) o di un più spesso margine polmonare (enfisema del polmone);
*   un’eccessiva debolezza del battito cardiaco nelle miocarditi e nell’infarto del miocardio;

Itto puntale cupoliforme. Un itto puntale più evidente che di norma si osserva nell’insufficienza mitralica, nei vizi aortici e nell’ipertensione arteriosa, condizioni che decorrono con ipertrofia ventricolare sinistra e portano a un avvicinamento del cuore alla parete toracica con ampliamento della zona di contatto.

Topografia dell’ittopuntale. Le variazioni di sede dell’itto puntale presentano interesse diagnostico:

*   un itto al IV spazio è di comune osservazione nell’adulto per sollevamento del diaframma dovuto ad ascite, a meteorismo o a gravidanza negli ultimi mesi e nei soggetti di costituzione brevilinea come conseguenza di un orientamento orizzontale dell’asse del cuore (orizzocardia);
*   un itto al VI spazio, alcuni centimetri all’interno della linea emiclaveare, si osserva nei soggetti a costituzione longilinea come conseguenza di un orientamento verticale del cuore (cuore a goccia);
*   uno spostamento dell’itto verso sinistra (al V o al VI spazio intercostale) è un’eventualità frequente nell’ipertrofia del ventricolo sinistro. Un simile spostamento può aversi anche per cause extracardiache quali un versamento pleurico destro con spostamento del mediastino verso sinistra o un’attrazione del cuore verso sinistra per aderenze pleuro-pericardiche in un fibrotorace sinistro, o in un’ateleclasia polmonare sinistra per attrazione del mediastino;
*   uno spostamento dell’itto verso destra si può realizzare nei versamenti pleurici sinistri, nel fibrotorace destro e nell’atelettasia polmonare destra;

Altre pulsazioni della regione precordiale

Nelle mediastino-pericarditi adesive si può osservare un rientramento sistolico alla punta o più di sovente su tutta la regione precordiale di sinistra dovuto all’esistenza di sinechie fra i due foglietti pericardici o fra pericardio e parete toracica; durante la sistole il cuore, trattenuto dalle aderenze posteriori, attrae la parete toracica e il rientramento sistolico può associarsi a una contemporanea espansione della metà destra dell’aia cardiaca in un movimento a bilancia. Nell’ipertrofia ventricolare destra può essere apprezzata una pulsazione epigastrica per il maggiore contatto del ventricolo destro con la regione sternale o in conseguenza dell’abbassamento del diaframma.

Bozze precordiali

La bozza precordiale, che interessa la porzione mediale della superficie toracica anteriore sinistra, denunzia l’esistenza di una cardiomegalia determinatasi a seguito di un vizio congenito di cuore o di un vizio acquisito nelle prime età della vita, quando era ancora possibile la deformazione dello scheletro toracico.

La bozza precordiale con il carattere di una tumefazione circoscritta della grandezza di un arancio in corrispondenza del manubrio dello sterno è dovuta all’usura dello scheletro costale o sternale ad opera di un aneurisma sottostante (aneurisma dell’aorta ascendente o dell’arco aortico).

Eccezionalmente le bozze degli aneurismi sono dotate di una pulsazione espansiva visibile, però denotano sempre alla palpazione un fremito sistolico e diastolico.

La palpazione della regione precordiale conferma e perfeziona i dati dell’ispezione nel senso che consente di meglio precisare la sede e i caratteri dell’itto puntale e la pulsatilità di eventuali bozze precordiali.

Percussione del cuore e dei grossi vasi. Il cuore e i grossi vasi sono circondati da tessuto polmonare, per questo è possibile delimitarne la proiezione sulla parete toracica anteriore.

Aia di ottusità relativa del cuore

L’aia di ottusità relativa ci informa sulle dimensioni del viscere. Per delimitarla si procede nella seguente maniera:

*   si fissa con la palpazione la sede dell’itto puntale e si segna questo punto con una matita dermografica;
*   si procede alla delimitazione della cupola epatica percuotendo anteriormente sugli spazi intercostali di destra dall’alto verso il basso col dito posto parallelamente alle coste: deve essere usata una percussione forte. Al II e III spazio intercostale il suono evocato dalla percussione è un suono chiaro polmonare, al IV o V spazio il suono si fa sub-ottuso in quanto le vibrazioni prodotte dalla percussione della parete toracica mettono in risonanza uno strato di tessuto polmonare più sottile, quello anteriore alla cupola epatica sottostante;
*   si delimita il margine destro percuotendo con intensità media dall’esterno verso l’interno negli spazi intercostali II, III, IV e V. Il dito va posto verticalmente, cioè parallelamente al margine da delimitare. L’esatta localizzazione del margine sarà data dal cambiamento di suono da chiaro polmonare a sub-ottuso. Bisogna evitare di percuotere sulle coste in quanto queste comportandosi come un lungo plessimetro trasmetterebbero le vibrazioni percussorie a un’estesa zona polmonare non consentendo di percepire il fine cambiamento di suono dovuto all’interposizione del margine cardiaco;
*   si procede infine a delimitare il margine sinistro percuotendo sugli spazi intercostali di sinistra (II, III, IV e V): il dito va disposto leggermente obliquo, cioè parallelo al margine da delimitare.

La presenza del margine cardiaco è segnalata dal cambiamento di suono da chiaro polmonare a sub-ottuso.

In tesi generale:

*   il margine destro decorre lungo la linea para-sternale destra e forma con la linea dell’ottusità epatica un angolo leggermente acuto (angolo epato-cardiaco);
*   il margine sinistro si trova in alto sulla linea para sternale e di qui decorre lungo una diagonale fino all’ittopuntale che abbiamo visto essere localizzato al V spazio intercostale sinistro sulla linea emiclaveare.

Aia di ottusità assoluta del cuore

Si intende per aia di ottusità assoluta la proiezione toracica di quella piccola zona del cuore che non è coperta dal margine anteriore del polmone sinistro.

L’ottusità evocata è assoluta in quanto non vi è interposizione del polmone fra parete toracica e pericardio. Si procede da sinistra verso destra a partire dal margine dell’aia di ottusità relativa, con percussione lieve digito-digitale.

Un ingrandimento dell’aia di ottusità assoluta fino alla coincidenza di questa con l’aia di ottusità relativa, si realizza nella retrazione dei margini polmonari esito di pleurite, e nei cospicui versamenti pericardici.

La scomparsa dell’aia di ottusità assoluta si realizza:

*   nell’enfisema polmonare per l’espansione del margine polmonare sinistro il quale viene a coprire completamente la zona cardiaca normalmente scoperta;
*   nel pneumotorace sinistro.

Tecnica dell'auscultazione. L’auscultazione del cuore si fa in area precordiale impiegando lo stetoscopio, che consente di raccogliere i rumori cardiaci da zone ben circoscritte.

Si utilizzano in pratica appositi steto-fonendoscopi biauricolari, strumenti che uniscono le caratteristiche dello stetoscopio e del fonendoscopio, e che perm i- È possibile auscultare i rumori raccolti sull’area precordiale o del torace, e allo stesso tempo l’isolamento dall’ambiente esterno.

Focolai di auscultazione.
I focolai di auscultazione del cuore sono zone di elettivo ascolto.
L’auscultazione dovrebbe essere eseguita in corrispondenza della proiezione di ognuno degli osti valvolari sulla parete toracica anteriore, cioè in corrispondenza dei focolai anatomici; in pratica la vicinanza degli osti valvolari fra loro sconsiglia una simile procedura e si preferisce seguire l’auscultazione sui focolai clinici alcuni dei quali coincidono con il corrispondente focolaio anatomico (quello polmonare e quello tricuspidale), ma che hanno in ogni caso il requisito di essere il più vicino possibile al focolaio anatomico corrispondente e il più lontano possibile dagli altri focolai di auscultazione.

I focolai clinici di auscultazione del cuore sono:
*   focolaio di auscultazione della mitrale: in corrispondenza dell’itto puntale;
*   focolaio di auscultazione della tricuspidale: in zona medio-sternale a livello del V spazio intercostale;
*   focolaio di auscultazione della polmonare: in regione para-sternale al II spazio intercostale sinistro;
*   focolaio di auscultazione dell’aorta: in regione para-sternale al II spazio intercostale destro.

L’auscultazione del cuore viene eseguita appoggiando lo stetoscopio successivamente su questi quattro focolai; solo in un secondo tempo lo stetoscopio potrà essere spostato in altre zone dell’aia cardiaca allo scopo di seguire la propagazione di determinati rumori.

Una corretta auscultazione del cuore presuppone:
*   che il medico esegua l'ascoltazione in posizione comoda;
*   che l'ambiente circostante sia silenzioso;
*   che il piede dello stetoscopio sia bene aderente alla parete del torace: cosa difficile da raggiungersi in soggetti magri o deformi;
*   che rumori anormali di origine extra-cardiaca non vengano a sovrapporsi ai rumori del cuore quali la confricazione dei peli sotto la pressione del piede dello stetoscopio, brivido e altri tremori muscolari, rumori di origine respiratoria. Si invita allora il paziente a restare per brevi istanti in apnea per perfezionare l'auscultazione;
*   l'identificazione dei due toni cardiaci principali: è buona regola pertanto eseguire l'auscultazione contemporaneamente alla palpazione del polso radiale così che, essendo il I tono praticamente contemporaneo al battito del polso, sia più agevolmente stabilita la successione dei toni.

Generalità acustiche sui toni e sui soffi del cuore.
Da un punto di vista fisico i fenomeni sonori possono essere suddivisi in suoni e rumori:
*   i suoni sono prodotti da vibrazioni di forma sinusoidale tutte uguali fra di loro;
*   i rumori sono prodotti da vibrazioni disuguali per forma e altezza.

Di un suono (o di un rumore) vengono considerate le seguenti caratteristiche:
*   l'intensità che è direttamente proporzionale all’ampiezza media delle vibrazioni;
*   l’altezza che è direttamente proporzionale alla frequenza media delle vibrazioni in un secondo e si misura in Hertz (Hz) o vibrazioni doppie al secondo;
*   il timbro che è correlato all’iscrizione di armoniche sulle vibrazioni fondamentali.

L’orecchio umano è in grado di percepire vibrazioni comprese fra 15 e 15.000 Hz: la gamma di vibrazioni comprese fra questi valori estremi è definita zona sonora e presenta sensibili variazioni individuali; ma l’orecchio umano percepisce assai meglio i rumori acuti di quelli gravi e la sua sensibilità è in proporzione logaritmica con la frequenza del rumore.
I fenomeni acustici determinati dal battito cardiaco sono nella massima parte dei casi il risultato di vibrazioni fondamentali disuguali fra di loro per altezza, forma e durata, sono cioè dei rumori: solo alcuni soffi musicali rivestono le caratteristiche dei suoni.
I rumori del cuore possono essere registrati dal fonocardiografo, che li riporta nel fonocardiogramma sotto forma di oscillazioni il cui numero nell’unità di tempo equivale alla frequenza del rumore e la cui ampiezza è proporzionale alla sua intensità.
La fonocardiografia ha perso attualmente importanza diagnostica, e mantiene soltanto una certa validità didattica.

Generalità sui toni cardiaci.
L’auscultazione del cuore offre a considerare per ogni battito la successione di due toni:
*   I tono: precede di circa 0,10 secondi il battito del polso, presenta un’intensità maggiore del II
*   II tono: ha un’intensità minore del I tono e una durata più breve; è più intenso sui focolai della base.

La piccola pausa (o silenzio sistolico) è l’intervallo che separa il I dal II tono; ha una durata variabile in proporzione inversa alla frequenza del battito cardiaco.
La grande pausa (o silenzio diastolico) è l’intervallo che separa il II tono dal I tono del battito successivo e ha parimenti una durata variabile in proporzione inversa alla frequenza del battito cardiaco.

Genesi dei toni cardiaci.
Le principali fasi dell'emodinamica intracardiaca possono essere così sintetizzate:
*   dopo lo svuotamento dei ventricoli, la pressione intra-ventricolare cade a zero e per l’incremento della pressione atriale si determina l’apertura delle valvole atrio;
*   dato l’elevato gradiente di pressione esistente in questo momento fra atri e ventricoli il flusso ematico è rapido (riempimento rapido ventricolare);
*   il riempimento dei ventricoli prosegue poi più lentamente e sarà perfezionato dalla contrazione degli atri, la quale è un fenomeno attivo e determina un’ulteriore fase di accelerazione del flusso;
*   con il riempimento dei ventricoli si sollevano le cuspidi delle valvole mitrale e tricuspidale;
*   la chiusura delle valvole atrio-ventricolari che segna l’inizio della contrazione dei ventricoli, si attua dapprima a valvole atrioventricolari e semilunari chiuse, inducendo un rapido incremento delle pressioni intraventricolari (fino a 20-30 mmHg nel ventricolo destro e fino a 120-150 mmHg nel ventricolo sinistro); quando le pressioni intraventricolari avranno superato le pressioni aortica e polmonare si determina l’apertura delle valvole semilunari e il sangue viene espulso con forza attraverso gli osti corrispondenti;
*   alla fine della contrazione ventricolare la pressione aortica e quella polmonare superano la pressione vigente all’interno dei ventricoli; il sangue tenderebbe a refluire nei ventricoli se non avvenisse la chiusura delle valvole semilunari;
*   segue il rilasciamento diastolico dei ventricoli; poi, con l’apertura delle valvole atrioventricolari, ricomincia il ciclo.

Le vibrazioni originate in conseguenza dell’urto di chiusura delle valvole atrioventricolari costituiscono la componente principale del I tono.
Le vibrazioni originate in conseguenza dell’urto di chiusura delle valvole semilunari costituiscono la componente principale del II tono.
La piccola pausa (interposta fra I e II tono) corrisponde alla sistole, cioè alla contrazione dei ventricoli.
La grande pausa (interposta fra II tono e I tono del battito successivo) corrisponde alla diastole, cioè al rilasciamento e al successivo riempimento dei ventricoli, quello passivo e quello ad opera della contrazione atriale.

Carattere dei toni.
Intensità
L’intensità dei toni cardiaci è direttamente proporzionale all’intensità con la quale vibrano gli apparati valvolari che li generano e inversamente proporzionale alla resistenza che le vibrazioni incontrano nel trasmettersi dal luogo di origine all’orecchio di chi ascolta.
Di fronte a una diminuzione dell’intensità dei toni cardiaci che interessi in uguale misura il I e il II tono su tutti i focolai di auscultazione dovremo anzitutto chiederci se non sia operante:
*   un versamento pericardico che può opporsi alla propagazione dei toni rendendoli talvolta impercettibili;
*   un enfisema polmonare per l’interposizione di un lembo polmonare fra cuore e parete toracica con scomparsa dell’aia di ottusità assoluta del cuore: la trasmissione dei toni ne sarà notevolmente ostacolata;
*   una polisarcia per l’interposizione di uno spesso strato di adipe sottocutaneo e precordiale che è un ottimo coibente.

Queste tre eventualità possono essere agevolmente riconosciute all’esame clinico.
Qualora i toni cardiaci si presentino deboli, oscuri e lontani al di fuori delle tre condizioni sopra esposte, significa che la diminuzione della loro intensità è data da un’attenuazione delle vibrazioni originate a livello degli apparati valvolari del cuore.
Un'insufficienza miocardica determina di sovente una diminuzione dell’intensità dei toni per la ridotta energia contrattile del miocardio e il più debole urto degli apparati valvolari. In genere sarà maggiormente compromesso il I tono che diventa di intensità pari o addirittura inferiore a quella del II tono; i toni assumono un carattere sordo e ovattato dovuto a una riduzione di periodicità delle vibrazioni che li compongono (parafonia).
Se all’uguaglianza e alla debole intensità dei due toni principali si associa un certo grado di tachicardia, che accorciando la diastole porta a un’equidistanza dei toni, potremo ascoltare il ritmo pendolare o embriocardico (così definito perché ricorda il battito cardiaco fetale), che attesta una grave compromissione del miocardio.
Un’accentuazione dell’intensità dei toni cardiaci percepibile su tutti i focolai di auscultazione può essere dovuta:
*   a sottigliezza e maggiore elasticità della parete toracica per cui le vibrazioni si trasmettono più agevolmente dal cuore all’orecchio di chi ascolta; si tratta di una condizione fisiologica nei bambini e nei soggetti magri;
*   a un più intenso urto di chiusura dei veli valvolari; nelle tachicardie dei soggetti eretistici o ipertiroidei (nel morbo di Basedow e nell’adenoma tossico della ghiandola tiroide) e nelle tachicardie parossistiche, purché il cuore sia sano: chi sorprende l’esordio di una crisi di tachicardia parossistica potrà seguire il progressivo incremento dell’intensità dei toni parallelo all’aumento della velocità di transito del sangue attraverso le cavità cardiache.

L’isolata accentuazione di uno dei toni cardiaci su di un determinato focolaio di auscultazione ha un notevole significato diagnostico; allorché l’accentuazione è molto spiccata essa può essere apprezzata anche alla palpazione (tonipalpati). Le interpretazioni alternative sono:
*   alterazione anatomica della valvola corrispondente;
*   disturbo emodinamico elettivo a livello del distretto a essa sovrastante.
L’accentuazione del I tono mitralico è di frequente riscontro nei vizi della valvola mitrale ed è dovuta alla sclerosi e spesso alla calcificazione dei veli valvolari i quali:
*   vibrano in ritardo (prolungamento dell’intervallo Q I tono);
*   vibrano più intensamente e con più elevata periodicità per cui il I tono si presenta accentuato e di timbro secco, quasi legnoso, spesso distintamente percepito alla palpazione dell’itto puntale.
La commissurotomia mitralica corregge la stenosi ma non modifica le caratteristiche anatomo-patologiche dei veli valvolari i quali, restando rigidi, sclerotici e spesso calcificati, continueranno a dare vibrazioni di maggiore intensità e di timbro più secco.
L’accentuazione del II tono aortico può aversi per ipertensione arteriosa, condizione che agisce esagerando l’urto di chiusura delle valvole semilunari aortiche, o per sclerosi delle valvole semilunari quale si osserva nelle aortiti (segno di Allbutt); può assumere un carattere sonoro, definito “clangor”, dovuto ad aumento di periodicità e /o alla presenza di armoniche. Il II tono aortico rinforzato può essere apprezzato alla palpazione del corrispondente focolaio della base.
L'accentuazione del II tono polmonare si osserva nell’ipertensione arteriosa polmonare, primitiva o secondaria a pneumopatie o a vizi della valvola mitrale. Nelle sindromi da iperafflusso polmonare (ad esempio nella comunicazione interatriale) il rinforzo del II tono polmonare è di comune riscontro e può assumere il carattere di un tono polmonare palpato.

Dopo l'applicazione di protesi valvolari devono essere tenuti presenti i rumori, talora intensi, che le valvole artificiali producono nel loro movimento.
Nei portatori di protesi mitralica a palla (tipo Starr-Edwards) si ascoltano tre toni: un tono di chiusura della valvola, un II tono e un tono di apertura della valvola artificiale.
Nei portatori di protesi artificiale aortica, dopo il I tono fisiologico, si ascolta un tono di apertura della valvola artificiale e infine un tono di chiusura della valvola stessa.
Nei blocchi di branca lo sdoppiamento del I tono per asincronismo di contrazione dei due ventricoli è abbastanza comune; in alcuni blocchi di branca instabili è possibile accertare uno sdoppiamento del I tono in coincidenza con le sistoli bloccate e non in coincidenza delle sistoli condotte.
Lo sdoppiamento del II tono è un’eventualità abbastanza frequente: può aversi in condizioni di apparente normalità, e in tal caso si modifica con gli atti respiratori oppure persistere come sdoppiamento fisso nell’ipertensione polmonare primitiva o secondaria a pneumopatie croniche, a vizi mitralici, a cardiopatie congenite con iperafflusso polmonare. Esso è dovuto a ritardo di chiusura delle valvole semilunari polmonari e assume particolare evidenza e intensità sul focolaio corrispondente.
Nel blocco di branca destra si realizza frequentemente uno sdoppiamento fisso del II tono che attesta un’esagerazione del normale intervallo di chiusura fra valvole semilunari aortiche e polmonari.
Nel blocco di branca sinistra si può realizzare uno sdoppiamento paradosso del II tono nel quale la componente polmonare precede quella aortica.
Per asincronismo ventricolare anche le extrasistoli ventricolari determinano frequentemente sdoppiamento del I o del II tono o addirittura di entrambi i toni extrasistolici.
Il claquement di apertura (della valvola mitrale o più raramente della valvola tricuspide) è una sottospecie di sdoppiamento del II tono anche se deve essere tenuto distinto dagli sdoppiamenti sia per il suo carattere steto-acustico che per il suo significato.
Nei vizi mitralici (e nei vizi tricuspidali), accade che le cuspidi della mitrale (o della tricuspide), sclerotiche e rigide, si aprono rumorosamente e in ritardo.
Il II tono si verrà così a sdoppiare per tardiva iscrizione della componente di apertura mitralica (o tricuspidale) e sarà dotato di vibrazioni più numerose e più ampie che di norma dando il carattere simile allo “schiocco” di una frusta.
Si tratta di un rumore secco, che si inscrive 0,07-0,10 secondi dopo il II tono; l’intervallo maggiore lo distingue

Sdoppiamento
Si parla di sdoppiamento allorché un tono non è percepito come un rumore singolo ma si presenta costituito da due componenti distintamente apprezzabili.
Le due componenti di un tono sdoppiato sono di intensità e durata pressappoco uguali e si succedono così ravvicinate che, pure essendo percepiti all’auscultazione tre rumori distinti, il ritmo a due tempi del battito cardiaco non viene a essere alterato.
Lo sdoppiamento del I tono, particolarmente evidente sui focolai mitralico e tricuspidale, è un fenomeno non necessariamente legato ad alterazioni cardiache.

Il flebogramma giugulare, che viene ottenuto applicando un particolare imbutino sulla vena giugulare esterna trasducendo le variazioni di riempimento della vena così rilevate in differenze di potenziale trascritte poi graficamente, è normalmente costituito da tre cuspidi positive per ogni battito cardiaco:
*   l’onda A: dovuta al trasmettersi della contrazione atriale destra (ostacolo allo svuotamento della vena cava superiore nell'atrio destro);
*   l'onda C: che coincide con la contrazione dei ventricoli (forse trasmessa dalla sottostante arteria carotide);
*   l'onda V: dovuta al momentaneo ostacolo al deflusso dalla vena dell'atrio destro per l'awenuto riempimento ventricolare rapido. Insufficienza tricuspidale

Figura 7.8. Raffigurazione di un polso giugulare normale, con la fisiologica morfologia delle onde A, C e V, in rapporto all’elettrocardiogramma e al I e II tono cardiaci. A fianco sono riportate le alterazioni cui può andare incontro il polso giugulare in presenza di insufficienza tricuspidale di differente severità.

Sul flebogramma giugulare esso coincide con la branca ascendente dell’onda V, quindi con l’apertura delle valvole atrio-ventricolari.

Ritmi di galoppo

Normalmente il ritmo cardiaco ha le caratteristiche di un ritmo a due tempi, ma in determinate condizioni assume una cadenza a tre tempi che ricorda il rumore prodotto sulla strada dagli zoccoli di un cavallo lanciato al galoppo e viene per questo definito ritmo di galoppo.

Per comprendere l’origine e il significato dei ritmi di galoppo è necessario riconsiderare nel dettaglio le modalità di riempimento dei ventricoli.

Il riempimento dei ventricoli si attua con:

una fase di riempimento rapido, che si realizza nella protodiastole subito dopo l’apertura delle valvole atrioventricolari;

una fase di riempimento lento durante la mesodiastole;

un’ulteriore accelerazione del flusso nella telediastole o presistole in virtù della contrazione atriale.

Il III tono è una piccola manifestazione vibratoria che si inscrive tra il I e il II tono.

Il IV tono o tono atriale è una piccola manifestazione vibratoria che si inscrive in fase telediastolica.

Sono dovuti rispettivamente al brusco irrompere del sangue nei ventricoli durante il riempimento rapido e all’accelerazione impressa al flusso atrio-ventricolare dalla contrazione degli atri.

Il III e il IV tono non sono percepibili all’auscultazione per la debolezza e la bassa frequenza delle loro vibrazioni, ma la registrazione fonocardiografica stetoscopica li evidenzia assai bene e dimostra per il III tono la coincidenza con l’apice dell’onda V del flebogramma giugulare che corrisponde alla fase di riempimento rapido ventricolare.

I ritmi di galoppo sono dovuti all’ingigantirsi di uno dei due toni diastolici:

il galoppo atriale o presistolico è dovuto a un aumento di intensità del tono atriale; il tono aggiunto cade prima del I tono e ha una frequenza vibratoria piuttosto scarsa pur potendo avere un’intensità cospicua, talvolta superiore a quella dei toni principali (Fig. 7.9);

il galoppo ventricolare o protodiastolico è dovuto a un aumento di intensità del III tono; il tono aggiunto cade almeno 0,10 secondi dopo il II tono e presenta parimenti frequenza vibratoria scarsa ma spesso intensità elevata (Fig. 7.10). Entrambi nascono nei ventricoli: sono infatti dovuti a un’anormale risposta vibratoria delle pareti ventricolari all’accelerazione del flusso ematico atrio-ventricolare;

il galoppo di somma si manifesta quando, per la frequenza cardiaca elevata, le fasi di riempimento rapido ventricolare e di contrazione atriale coincidono: il tono aggiunto che cade nel mezzo della diastole assume intensità cospicua.

Da quanto sopra esposto è evidente che il galoppo atriale o presistolico si può realizzare solo se vi è una valida contrazione degli atri: nella fibrillazione auricolare

Figura 7.9. Ritmo di galoppo atriale (o presistolico) in un caso di cardiopatia ipertensiva in scompenso. Reperto collaterale: sdoppiamento del I tono mitralico (velocità di scorrimento della carta 8 cm/s).

Figura 7.10. Ritmo di galoppo ventricolare (o protodiastolico) in cardiopatia ischemica. Reperto collaterale: piccolo soffio sistolico mitralico probabilmente di natura anorganica (velocità di scorrimento della carta 8 cm/s).

non vi sarà pertanto mai galoppo atriale in quanto manca la forza propulsiva delle orecchiette.

Il galoppo ventricolare può invece coesistere con la fibrillazione atriale in quanto esso è dovuto al passivo affluire del sangue dagli atri ai ventricoli durante la fase protodiastolica.

Il ritmo di treno, così definito perché ricorda il caratteristico rumore a quattro tempi del treno che passa sui giunti delle rotaie (“tum-tum, tum-tum”), è dovuto alla contemporanea esagerazione dei due toni diastolici cioè del tono atriale e del III tono i quali, con i due toni principali (I e II tono), realizzano un ritmo a quattro tempi.

I ritmi di galoppo e il ritmo di treno si accentuano (e talvolta compaiono) nel primo decubito o dopo il sollevamento degli arti inferiori, manovre che aumentano il ritorno venoso al cuore.

Il galoppo del primo decubito è particolarmente significativo in quei casi nei quali in condizioni basali il tono aggiunto non è apprezzabile.

Il ritmo di galoppo e il ritmo di treno sono sempre reperti ascoltatori patognomonici di grave compromissione del miocardio ventricolare e pochi altri segni clinici presentano un significato prognostico più preciso.

Si possono riscontrare nelle miocarditi, nelle miocardiosclerosi, nelle cardiomiopatie, negli infarti del miocardio, nelle anemie, ma con frequenza maggiore si ascoltano nelle ipertrofie del ventricolo sinistro allorché l’efficienza contrattile è prossima al cedimento.

"Clicks" sistolici

Sono cadenze a tre tempi originate dalla presenza di un secco rumore aggiunto mesosistolico (Fig. 7.11). I tre tempi sono in questi casi estremamente ravvicinati con l’interposizione di una più lunga pausa fra cadenza e cadenza. Il significato del reperto è in genere benigno: il tono aggiunto può essere dovuto ad alterazioni sclerotiche dell’aorta o dell’arteria polmonare oppure a esiti cicatriziali di pericarditi o mediastino-pericarditi adesive. In molti casi un “click” sistolico orienta per un prolasso della valvola mitrale.

Figura 7.11. Click sistolico In mediastino-pericardite cronica. Il tono aggiunto (V) cade in fase telesistolica: era dovuto alla messa in tensione di un’aderenza pleuro-pericardica (velocità di scorrimento della carta 4 cm/s).

Figura 7.12. Schema riassuntivo dei principali soffi cardiaci: A) soffio presistolico da stenosi mitralica o tricuspidale; B) soffio pansistolico da insufficienza mitrale o tricuspidale, oppure da difetto settale interventricolare; C) soffio sistolico aortico eiettivo a Inizio dopo il click di apertura, con graduale scomparsa prima del secondo tono; D) soffio sistolico da stenosi polmonare con coinvolgimento del secondo tono aortico, per ritardo di chiusura della polmonare; E) soffio diastollco aortico e polmonare; F) soffio meso-telediastolico costante da stenosi mitralica a inizio dopo il c/aquementàì apertura; G) soffio meso-diastolico breve da aumento del reflusso transvalvolare a inizio dopo il terzo tono; H) soffio continuo da pervietà del dotto arterioso.

Un soffio è dolce o aspro in quanto debole o forte è l'intensità delle vibrazioni che lo generano.

I soffi possono essere schematicamente distinti in base alla loro intensità in sei classi secondo una graduazione clinica proposta da Freeman e Levine:

soffio di grado 1/6: è estremamente debole e può essere individuato soltanto alla massima concentrazione e con un ottimale utilizzo dello stetoscopio;

soffio di grado 2/6: è di debole intensità e può essere immediatamente individuato soltanto da un medico esperto;

soffio di grado 3/6: è di intensità moderatamente forte;

soffio di grado 4/6: è di forte intensità;

soffio di grado 5/6: è di intensità molto forte ma richiede per la sua individuazione sempre l’impiego dello stetoscopio;

soffio di grado 6/6: è di tale intensità che può essere udito anche senza l’impiego dello stetoscopio.

Il timbro dei soffi cardiaci è condizionato dalla struttura delle loro vibrazioni. Si conoscono:

soffi aspirativi perché molto ricchi di armoniche che ricordano il minore prodotto nell’aspirare aria attraverso le labbra socchiuse;

soffi musicali o pigolanti dovuti alla perfetta regolarità sinusoidale delle vibrazioni fondamentali; questo carattere è in genere dovuto alla vibrazione di una corda tendinea o di un velo valvolare sclerotico, talvolta a prolasso della valvola mitrale.

Riconoscere la presenza di un soffio cardiaco perde ogni possibilità di pratico impiego ai fini diagnostici se del soffio non vengono precisate:

la cronologia;

il focolaio di elettivo ascolto;

le linee di propagazione.

Dal punto di vista cronologico i soffi possono essere suddivisi in soffi sistolici e soffi diastolici (Fig. 7.12):

Tabella 7.1. Principali cause di soffi cardiaci.

Soffi sistolici organici

Pansistolici (da rigurgito valvolare)

Soffi diastolici Da rigurgito precoci aortico

Soffi mesodiastolici

Soffi continui

Mesosistolici • Aortici(elettivi) di origine ostruttiva: sopravalvolari (stenosi sopraortica, coartazione aortica); valvolari (stenosi aortica, sclerosi aortica); infravalvolari (stenosi subaortica ipertrofica)aumento del flusso transvalvolare, stati ipercinetici, rigurgito valvolare, blocco completo• Dilatazione dell'aorta ascendente, ateroma, aortite, aneurisma aortico• Polmonari di origine ostruttiva: sopravalvolari (stenosi dell'arteria polmonare); valvolari (stenosi della valvola polmonare); infravalvolari (stenosi infundibolare)aumento del flusso transvalvolare, stati ipercinetici, shunt destra-sinistra (difetti interatriali e interventricolari)dilatazione arteria polmonare• Rigurgito valvolare atrioventricolare (mitrale, tricuspidale)• Shunt destra-sinistra ventricolare• Valvolari: alterazioni reumatiche, perforazione post-endocarditica, post-traumatica, dopo valvulotomia• Dilatazione dell'anulus valvolare: dissecazione aortica, ectasia dell'anulus, necrosi cistica mediale, ipertensione• Allargamento delle commissure: sifilide• Alterazioni congenite: valvola bicuspide, con difetto settale interventricolare

Da rigurgito • Valvolari: post-valvulotomia, endocardite, febbre reumatica, carcinoide polmonare • Dilatazione dell'anulus valvolare: ipertensione polmonare, sindrome di Marfan• Congeniti: isolati o associati con tetralogia di Fallot, difetto del setto interventricolare, stenosi della polmonare• Stenosi mitralica• Soffio di Carey-Coombs (soffio mesodiastolico tipico nella febbre reumatica)• Aumento del flusso attraverso la valvola mitrale non stenotica (ad esempio insufficienza mitralica, difetto settale interventricolare, pervietà del dotto arterioso, scompenso ad alta portata, blocchi completi)• Stenosi tricuspidale• Aumento del flusso attraverso la valvola tricuspidale non stenotica (ad esempio insufficienza tricuspidale, difetti settali interatriali, ritorno anomalo delle vene polmonari)• Tumori atriali

Pervietà del dotto arterioso Fistola coronarica atrio-ventricolare Rottura di aneurisma del seno di Valsalva Difetto settale aortico Arteria coronaria sinistra anomala Stenosi coronarica prossimale

Soffio arteria mammaria Stenosi ramo della polmonare Circolazione bronchiale collaterale Piccolo difetto interatriale con stenosi mitralica Fistola atrio-ventricolare intercostale

Un soffio sistolico che occupa tutta la durata della sistole (cioè della piccola pausa) viene definito soffio olosistolico;

un soffio diastolico che occupa tutta la durata della diastole (cioè della grande pausa) viene definito soffio olodiastolico;

se il soffio si localizza nella prima parte della sistole viene definito soffio protosistolico;

se si localizza nella prima parte della diastole viene chiamato soffio protodiastolico; se si localizza alla parte intermedia della sistole o della diastole viene denominato rispettivamente soffio mesosistolico o soffio mesodiastolico;

se si localizza alla parte terminale della sistole viene chiamato soffio telesistolico;

se si localizza alla parte terminale della diastole viene chiamato soffio telediastolico o presistolico.

Se i toni principali sono ben individuabili un soffio sistolico appare interposto fra il I e il II tono e comunque inizia con il battito del polso, mentre un soffio diastolico si interpone fra II tono e I tono della sistole successiva precedendo il battito del polso. Nell’accertamento della cronologia di un soffio cardiaco la contemporanea palpazione del polso è pertanto un sussidio indispensabile.

Per quanto riguarda il focolaio di elettiva ascoltazione, dove il soffio assume la massima evidenza, dovremo considerare: soffi mitralici, soffi tricuspidali, soffi aortici, soffi polmonari.

La Tabella 7.1 riporta le principali cause di soffi cardiaci.

Soffi mitralici. Soffi sistolici mitralici

Un soffio sistolico mitralico denuncia generalmente un'insufficienza mitralica (Fig. 7.13): durante la sistole ventricolare il sangue viene spinto a pressione dal ventricolo sinistro all’atrio sinistro attraverso l’ostio mitralico insufficiente; l’attrito della vena liquida reflua così potentemente sollecitata lungo i lembi valvolari insufficienti genera vibrazioni di elevata periodicità e di intensità variabile secondo la gravità del difetto e le condizioni anatomiche della valvola mitrale.

Nelle endocarditi mitraliche è possibile sorprendere l’istituirsi di un’insufficienza mitralica dalla comparsa di un soffio sistolico alla mitrale: questo è dapprima di debole intensità, forse perché il rigurgito ventricolo-atriale è scarso o perché le valvole non sono diventate ancora così rigide da poter intensamente vibrare; col tempo il soffio si rende più rude e può generare un fremito sistolico palpabile alla punta del cuore.

Il soffio dell’insufficienza mitralica è olosistolico spesso con rinforzo protomesosistolico (più intenso allorché massima è l’eiezione ventricolare) e presenta due linee principali di propagazione: verso il focolaio polmonare e verso l’ascella sinistra, cioè nel senso della corrente che lo genera.

Nell'insufficienza mitralica, al soffio sistolico mitralico qualche volta si assodano altri reperti ascoltatori: claquement di chiusura della valvola mitrale e/o daquement di apertura della valvola mitrale, dovuti alle alterazioni sclerotiche dei veli valvolari e uno sdoppiamento o un’accentuazione del II tono polmonare per il regime ipertensivo vigente nel piccolo circolo.

Il soffio sistolico mitralico che insorge acutamente con grave sintomatologia nell’infarto del miocardio può essere dovuto a disfunzione di un muscolo papillare oppure a rottura di una corda tendinea; si tratta di un’insufficienza mitralica che per la sua brusca istituzione comporta un impegno emodinamico spesso insostenibile.

Nel prolasso della valvola mitrale il soffio di insufficienza mitralica è localizzato alla telesistole e spesso assume carattere musicale.

Accertare un soffio mitralico sistolico, non significa necessariamente aver fatto diagnosi di insufficienza organica della valvola mitrale:

potrebbe trattarsi della componente mitralica del soffio a clessidra di un’insufficienza aortica; oppure della propagazione del soffio mesocardiaco di una comunicazione interventricolare; più di sovente entreranno in discussione i soffi anorganici da diminuita viscosità del sangue (soffi anemici) oppure da aumento della velocità di flusso (stati febbrili, morbo di Basedow), che possono dar luogo all’insorgenza di un soffio sistolico per eccessiva turbolenza intraventricolare con creazioni di vortici.

Nella maggior parte di questi ultimi casi il soffio non è percepibile isolatamente alla mitrale ma anche in altri focolai di ascoltazione perché dovunque sono operanti la discrasia o la turbolenza eccessiva del sangue. Soffi diastolici mitralici

Un soffio diastolico mitralico consente di porre diagnosi di stenosi mitralica. Il restringimento dell’ostio determina un ostacolo al deflusso del sangue dall’atrio sinistro al ventricolo sinistro durante la diastole dal quale prendono origine le vibrazioni che realizzano il soffio.

Il soffio diastolico della stenosi mitralica raramente è aspro e solo eccezionalmente determina un fremito diastolico palpabile; più di sovente è di media intensità e come tutti i soffi diastolici ha un carattere aspirativo. Esso presenta una conformazione variabile a seconda delle condizioni della valvola lesa e può:

*   coprire interamente la diastole (soffio olo-diastolico) con caratteristiche di forte intensità per tutta la sua durata;
*   presentare un rinforzo proto-diastolico e un rinforzo presistolico (soffio olodiastolico protodiastolicamente e presistolicamente rinforzato detto anche soffio a rocchetto o a diabolo);
*   essere debole nella proto-mesodiastole e manifestare una spiccata accentuazione nella presistole (soffio diastolico con rinforzo presistolico);
*   realizzare una sensazione acustica simile al rullare di un tamburo (rullio presistolico).

La ragione del rinforzo proto-diastolico e presistolico del soffio di stenosi mitralica sta nell’accelerazione che il flusso ematico dagli atri ai ventricoli subisce in queste due fasi della diastole come conseguenza del riempimento rapido ventricolare e della contrazione atriale.

Il soffio diastolico della stenosi mitralica avrà più di sovente le caratteristiche ascoltatorie di un rullio presistolico perché di questi due processi la contrazione atriale è la più efficiente.

Nella stenosi mitralica complicata da blocco atrioventricolare totale il rapporto cronologico fra il soffio diastolico e la contrazione atriale è manifesto: il soffio segue fedelmente l’onda P distaccandosi o avvicinandosi ai toni secondo che questa vi si allontana o vi si avvicina.

Nella stenosi mitralica complicata da fibrillazione atriale scompare il rinforzo presistolico del soffio perché viene a cessare un’attiva ed energica contrazione degli atri.

Esaminando il paziente nel primo decubito oppure, se supino, dopo il sollevamento passivo degli arti inferiori (manovra di Azoulay), il soffio diastolico si accentua o potrà comparire se prima non era percepibile; l’intensificazione del soffio è dovuta al brusco aumento del ritorno venoso al cuore determinato da queste manovre.

La stenosi mitralica è il vizio che con maggiore frequenza realizza il claquement di chiusura (rinforzo del I tono) e il claquement di apertura della valvola mitrale: il soffio diastolico inizierà sempre dopo il claquement d’apertura della mitrale.

Va ricordata la possibilità che il soffio diastolico faccia difetto e che il vizio possa manifestarsi con un isolato claquement di chiusura o di apertura della valvola mitrale (stenosi mitralica muta).

Nella stenosi mitralica è frequente ascoltare un soffio sistolico sui focolai polmonari che con l’accentuazione o con lo sdoppiamento del II tono polmonare, denunzia uno stato ipertensivo nel piccolo circolo. L’errore di fare diagnosi di doppio vizio mitralico sarà evitato con una corretta auscultazione che tenga conto dell’esatta localizzazione dei vari fenomeni acustici:

*   rinforzo del I tono, claquement d’apertura e soffio diastolico a epicentro mitralico;
*   soffio sistolico e sdoppiamento o rinforzo del II tono a epicentro polmonare.

Doppio soffio mitralico

Si intende per doppio soffio mitralico la coesistenza di un soffio sistolico con un soffio diastolico, entrambi aventi la massima espressione acustica sul focolaio della mitrale. L’accertamento di un doppio soffio mitralico depone in tesi generale per un doppio vizio della mitrale. Ciascuno dei due soffi gode delle caratteristiche in precedenza ricordate:

*   il soffio sistolico sarà protomesosistolicamente rinforzato e seguirà un primo tono generalmente vibrato;
*   il soffio diastolico inizierà dopo il claquement d’apertura della valvola mitrale.

Di interesse diagnostico è la coesistenza del reperto ascoltatorio con:

*   dilatazione dell’atrio sinistro di tipo aneurismatico;
*   ipertrofia del ventricolo sinistro o ipertrofia combinata dei due ventricoli.

Soffi tricuspidali. Soffi sistolici tricuspidali

Un soffio sistolico sul focolaio tricuspidale può aversi:

*   per un’insufficienza valvolare tricuspidale postumo di endocardite (particolarmente frequente nei tossicodipendenti e nelle metastasi di carcinoidi). Il rigurgito ventricolo-atriale determinerà l’insorgenza di un soffio sistolico di debole o media intensità per il basso regime pressorio: le cuspidi della valvola potranno dare rumori di chiusura e rumori di apertura analoghi a quelli della valvola mitrale che, quando presenti, sono molto significativi. Il rigurgito ventricolo-atriale determinerà un polso positivo di tipo ventricolare della vena giugulare che può essere registrato come un’accentuazione dell’onda C del flebogramma giugulare. Dato che l’impianto delle vene sovraepatiche è estremamente vicino allo sbocco della vena cava inferiore nell’atrio destro, l’onda di rigurgito farà sentire il suo effetto anche sul fegato. A lungo andare avremo un fegato da stasi che all’esame strumentale può risultare pulsante in coincidenza della sistole ventricolare (polso epatico). Altri elementi di interesse diagnostico sono l’ipertrofia del ventricolo destro e dell’atrio destro accertabili ai raggi X, all’elettrocardiogramma e all’ecocardiogramma;
*   per una condizione discrasica generale (soffio anorganico), in associazione soffi sistolici su altri focolai di ascoltazione;
*   nella comunicazione interventricolare alta o malattia di Roger.

Nel morbo di Roger il soffio sistolico è localizzato al centrum cordis, cioè un po’ più a sinistra del focolaio tricuspidale e si propaga lungo la linea trasversale verso la punta del cuore e l’ascella di destra.

Il soffio sistolico di comunicazione interventricolare è dovuto al passaggio del sangue dal ventricolo sinistro al ventricolo destro durante la sistole per il prevalere della pressione intraventricolare sinistra su quella destra (shunt sinistro-destro). L’entità del soffio non è proporzionale all’ampiezza della comunicazione, che anzi, per il maggiore attrito, a piccoli fori corrispondono soffi di maggiore intensità. L’insorgenza di un soffio di questo tipo in un portatore di infarto del miocardio potrà far sospettare la perforazione del setto; l’andamento è molto severo, al contrario dei casi congeniti che sono ben tollerati.

Soffi diastolici tricuspidali

Un soffio diastolico tricuspidale denunzia la stenosi della valvola tricuspide. Il difficile passaggio del sangue dall’atrio destro al ventricolo destro per il restringimento valvolare, spiega l’insorgenza del soffio che spesso è rinforzato nella presistole. L’instaurarsi di una fibrillazione auricolare ne determina la scomparsa. Significativa la manovra di Carvalho: invitando il paziente a inspirare lentamente e profondamente ed eseguendo l’auscultazione durante la fase inspiratoria, il soffio diastolico tricuspidale subisce un notevole rinforzo.

La diagnosi dovrà essere confermata dai seguenti dati obiettivi:

*   ingorgo delle vene del collo con accentuazione dell’onda A del flebogramma giugulare;
*   precoce istituzione di un fegato da stasi;
*   segni clinici, radiologici ed elettrocardiografici di ipertrofia dell’atrio destro.

Doppio soffio tricuspidale

Si tratta di un reperto eccezionale, come eccezionale è il doppio vizio della valvola tricuspide.

Soffi aortici. Soffi sistolici aortici

Un soffio sistolico aortico può originare per tre condizioni:

*   la stenosi valvolare aortica, per l’attrito che il sangue incontra durante l’eiezione nel passaggio attraverso l’ostio stenotico. In considerazione dell’elevata pressione intraventricolare sinistra e della ristrettezza dell'ostio, originano vibrazioni di elevata intensità che si propagano nel senso della corrente cioè verso i vasi del collo;
*   la stenosi sub-aortica dovuta a un restringimento del canale di ejezione del ventricolo sinistro per ipertrofia asimmetrica del setto interventricolare, condizione patologica congenita nel contesto di una cardiomiopatia ostruttiva;
*   l’ectasia della prima porzione dell’aorta ascendente. la sproporzione dei diametri ostiale e aortico, dà luogo a una sorta di stenosi funzionale per la quale il sangue, attraversato l’ostio valvolare, viene a trovare un vaso di diametro maggiore e assume un flusso turbolento per vortici sopravalvolari: ne originerà un soffio che ha scarsa attitudine a propagarsi lungo i grossi vasi;
*   la trigonizzazione delle valvole semilunari aortiche: condizione intermedia fra quelle più sopra ricordate; per la dilatazione della prima porzione dell’aorta ascendente si viene a determinare un allargamento della base di impianto delle valvole semilunari che ne risultano stirate; il soffio sistolico che ne deriva è dovuto in parte all’ectasia sopravalvolare e in parte all’attrito nel transito attraverso le valvole sporgenti nell’ostio come corde tese.

Il soffio sistolico della stenosi aortica è un soffio rude, palpabile come fremito sistolico sul focolaio aortico e qualche volta udibile a distanza dal torace:

*   presenta un rinforzo mesosistolico che coincide con la fase di più energica espulsione del sangue dal ventricolo sinistro;
*   si inscrive in ritardo rispetto al I tono fra toni di debole intensità per la fissità e ipomobilità delle valvole semilunari aortiche;
*   si propaga lungo i vasi del collo.

Il soffio sistolico dell’ectasia dell’aorta ascendente è un soffio di debole o media intensità, che occupa tutta la sistole e ha scarsa tendenza alla propagazione; è seguito da un netto rinforzo del II tono (segno di Allbutt) per più rumorosa chiusura delle valvole semilunari sclerotiche.

Negli aneurismi aortici il soffio assume intensità conspicua, è apprezzabile come fremito sistolico sul manubrio dello sterno e si propaga lungo i vasi del collo.

Vanno infine ricordati i soffi sistolici anorganici da discrasia o da accelerazione del flusso, il soffio sistolico di alcune cardiopatie congenite che decorrono con destrosizione aortica e quello dell'insufficienza aortica che verranno più avanti considerati.

Soffi diastolici aortici

Un soffio diastolico aortico è indice di insufficienza aortica; esso è legato al refluire di una certa quantità di sangue dall’aorta nel ventricolo sinistro durante la diastole che genera, per attrito lungo l’ostio valvolare insufficiente e scabroso, vibrazioni di periodicità compresa fra 200 e 300 Hz, assai ricche di armoniche.

Il soffio diastolico dell’insufficienza aortica, di media intensità, è raramente palpabile e ha i seguenti caratteri:

*   è ben percepibile e si diffonde verso l'apofisi ensiforme dello sterno, cioè nel senso della corrente che lo genera;
*   inizia immediatamente alla fine del II tono, non appena viene a cessare l’azione propulsiva del ventricolo sinistro;
*   ha un carattere “in decrescendo”, presenta cioè massima intensità nella protodiastole e decresce fino quasi a estinguersi nella presistole perché il reflusso aorto-ventricolare è massimo quando la pressione intraventricolare è zero e quella aortica raggiunge i valori più elevati;
*   ha un carattere aspirativo per la ricchezza e l’intensità delle armoniche.

Nell’insufficienza aortica solo raramente si ascolta un soffio diastolico isolato; il più delle volte viene percepito anche un soffio sistolico; per la debolezza dei toni aortici inerenti alle alterazioni intrinseche delle valvole semilunari, il reperto sarà un soffio di va e vieni (soffio sistolico rude e aspro seguito da un soffio diastolico dolce e aspirato).

Il soffio sistolico aortico dell’insufficienza aortica è dovuto alla dilatazione dell’aorta ascendente e non a una stenosi aortica associata; esso viene chiamato soffio a clessidra perché decresce di intensità dal focolaio aortico verso il centrum cordis per poi aumentare nuovamente di intensità dal centrum cordis verso la punta del cuore; la sua area di ascolto disegna così sul torace anteriore una specie di clessidra le cui basi sono sul focolaio aortico e alla punta del cuore.

Il rumore di Flint è un soffio mitralico presistolico che raramente può essere accertato nel corso di un'insufficienza aortica. È stato attribuito a una stenosi relativa della mitrale, instauratasi per condizioni di anormale dilatazione del ventricolo sinistro.

Per la diagnosi di insufficienza aortica è necessario verificare se esiste il complesso corteo sintomatologico periferico dovuto al reflusso aorto-ventricolare:

*   caduta della pressione diastolica con aumento della pressione arteriosa differenziale;
*   la sistole ventricolare, che trova un basso regime tensivo aortico, si svolge con maggiore energia; ne derivano il polso celere (polso di Corrigan) e Pipersfigmia.

L’alterazione dell'emodinamica periferica, legata all’aumento della pressione arteriosa differenziale, si manifesta con:

*   danza delle carotidi, una caratteristica iperpulsatilità arteriosa al giugulo e ai lati del collo che può imprimere al capo ritmiche oscillazioni in senso antero-posteriore (segno di De Musset);
*   polso capillare di Quincke (polso penetrante), alterne e ritmiche fasi di capillaro-dilatazione e di capillaro-costrizione, per cui il letto ungueale delicatamente compresso, diviene roseo e pallido sincronicamente al polso radiale;
*   colpo di pistola, percepito appoggiando leggermente lo stetoscopio su di un’arteria, ad esempio sull’arteria femorale; si tratta di un tono di espansione della parete arteriosa. Più di rado i toni percepiti sono due (doppio tono di Traube), dei quali il primo è un tono di espansione e il secondo un tono di retrazione della parete arteriosa;
*   doppio soffio di Durosiez: percepito comprimendo delicatamente l’arteria femorale con lo stetoscopio; il primo soffio è dovuto all’attrito dell’onda sistolica nel passaggio in senso centrifugo attraverso la stenosi artificiale dell’arteria da noi prodotta con la compressione, il secondo è stato attribuito a un passaggio in senso centripeto inerente al vizio valvolare;
*   fenomeno di Hill e Flack. ipersfigmia agli arti inferiori rispetto agli arti superiori; non può essere spiegato se non ammettendo un’esaltata dinamica arteriosa periferica.

I fenomeni vascolari periferici qui descritti non sono esclusivi dell’insufficienza aortica; possono essere osservati anche nella pervietà del canale di Botallo, in grosse fistole arterovenose e con minore evidenza nel morbo di Basedow.

Doppio soffio aortico

Il doppio soffio aortico è il reperto steto-acustico del vizio aortico doppio (stenosi e insufficienza aortica). Un doppio soffio aortico può essere realizzato anche da un aneurisma dell’aorta ascendente o dell’arco aortico per i vortici che si creano nella sacca aneurismatica in conseguenza dell’onda di pressione. Nell’aneurisma dell’aorta la componente diastolica del soffio è in genere giustificata da una vera e propria insufficienza aortica valvolare associata.

Soffi polmonari. Soffi sistolici polmonari

Un soffio sistolico polmonare può originare per tre condizioni:

*   la stenosi valvolare polmonare;
*   la stenosi infundibolare polmonare per restringimento congenito del canale di espulsione del ventricolo destro nel contesto di una sindrome di Fallot. La pato- soffio sistolico.
Figura 7.22. Stenosi polmonare congenita: soffio olosistolico polmonare rude conformato a rombo. Reperto collaterale: ipertrofia ventricolare destra all'elettrocardiogramma (velocità di scorrimento della carta 4 cm/s).
La genesi del soffio è patetica a quella in precedenza ricordata per i soffi sistolici aortici; le vibrazioni originano per l’attrito della vena liquida iniettata a pressione dal ventricolo destro nell'arteria polmonare attraverso l’ostio o il canale stenotico.
L'ectasia dell'arteria polmonare: in tal caso sono i vortici sopravalvolari da stenosi relativa a generare il soffio.
Un soffio sistolico polmonare da stenosi può essere dovuto alle seguenti cause:
stenosi valvolare polmonare, postumo di endocardite; si tratta di un’eventualità eccezionale.
stenosi ostiale o infundibolare congenita: associata ovviamente a ipertrofia del ventricolo destro; il soffio sistolico domina la scena ascoltatoria; si tratta di un soffio rude, di forte intensità (grado V o VI), che si inscrive fra due toni deboli e si irradia verso la fossa sottoclaveare sinistra (Fig. 7.22).
trilogia di Fallot: la stenosi polmonare infundibolare si associa a comunicazione interatriale per difetto settale e a ipertrofia del ventricolo destro.
tetralogia di Fallot: la stenosi polmonare infundibolare si associa a comunicazione interventricolare, a destroposizione dell’aorta che pesca da entrambi i ventricoli e a ipertrofia del ventricolo destro.
pentalogia di Fallot: la stenosi polmonare si associa a comunicazione interventricolare, destroposizione aortica, ipertrofia ventricolare destra e comunicazione interatriale.
Nelle sindromi di Fallot il soffio sistolico, pur sempre rude e irradiantesi verso la fossa sottoclaveare sinistra, è ben percepibile anche al centrimi cordis e sul focolaio aortico donde si propaga verso i vasi del collo: questo fatto è dovuto alla destroposizione aortica e alla complessa origine del soffio che in parte è di stenosi polmonare, ma in gran parte è dovuto all’infrangersi della colonna liquida sullo sperone costituito dall’anormale impianto dell’aorta sul setto e alla pervietà di questo.
Figura 7.23. Comunicazione Interatriale: soffio sistolico sopravalvolare polmonare e sdoppiamento del II tono polmonare (II: a-b) in conseguenza dell’iperafflusso polmonare. All’elettrocardiogramma: ipertrofia ventricolare destra (velocità di scorrimento carta 4 cm/s).
La cianosi, lo squatting, l’ipertrofia ventricolare destra, l’ipoplasia del cono dell’arteria polmonare e la scarsa visualizzazione del disegno vascolare dei polmoni, orienteranno la diagnosi, che dovrà essere convalidata da altre metodiche (cateterismo cardiaco, angiocardiografia).
Un soffio sistolico polmonare da ectasia può essere dovuto alle seguenti cause:
ipertensione arteriosa polmonare primitiva o in vizi della valvola mitrale: si associa ad accentuazione del II tono polmonare, a dilatazione del cono dell’arteria polmonare e a ipertrofia ventricolare destra.
iperafflusso polmonare la cui causa più frequente è la comunicazione interatriale che determina uno shunt sinistro-destro con iperafflusso nel piccolo circolo (Fig. 7.23).
Il soffio sistolico si associa a:
sdoppiamento del II tono che non si modifica con gli atti del respiro;
spiccata ectasia del cono dell’arteria polmonare;
congestione (talora mostruosa) dei vasi polmonari.
Un’altra condizione di iperafflusso polmonare è il ritorno venoso anomalo polmonare che realizza uno shunt artero-venoso importante.
Soffi diastolici polmonari
Un soffio diastolico polmonare può essere eccezionalmente ascoltato in portatori di stenosi mitralica; prende il nome di soffio di Grabam-Steel e indica un’insufficienza polmonare da sovraccarico del piccolo circolo.
Doppio soffio polmonare
Ascoltare un soffio sistolo-diastolico sul focolaio della polmonare non autorizza a far diagnosi di stenosi e in soffio
insufficienza polmonare (eventualità rarissima). Due sono le condizioni che realizzano questo reperto steto-acustico:
il complesso di Eisenmenger, caratterizzato da comunicazione interventricolare alta, aorta a cavallo sul setto interventricolare e dilatazione dell’arteria polmonare con insufficienza delle valvole semilunari polmonari. La cianosi tardiva, l’ipertrofia ventricolare destra accertabile ai raggi X e all’elettrocardiogramma e l’ectasia del tronco e dei rami principali dell’arteria polmonare, orienteranno la diagnosi;
la pervietà del canale di Botallo. il soffio non nasce a livello dell’ostio polmonare ma nel canale; lo si ascolta elettivamente sul focolaio polmonare e sulla fossa sottoclaveare sinistra perché la direzione della corrente che lo genera va dall’indietro in avanti, ma è ben percepito anche nella regione interscapolo-vertebrale sinistra; è dovuto al continuo passaggio di sangue dall’aorta all’arteria polmonare dato il dislivello tensivo che nell’adulto esiste fra i due vasi.
Si tratta di un soffio continuo di forte intensità che copre interamente sia la sistole che la diastole, pur presentando un rinforzo a cavaliere del II tono cioè in fase telesistolica e protodiastolica (al momento del passaggio dell’onda sfigmica a livello dell’imbocco del canale); ricorda il rumore di un treno che percorre una galleria (soffio di tunnel) (Fig. 7.24).
Nei bambini può accadere che la pervietà del dotto arterioso sia segnalata da un soffio sistolico polmonare e sottoclaveare sinistro: la pressione del grande circolo è relativamente debole per cui il passaggio del sangue dall’aorta all’arteria polmonare può avvenire solo durante la sistole.
Nella coartazione aortica un soffio sistolico di debole intensità, tipicamente mesotelesistolico, si ascolta sul focolaio polmonare e sulla fossa sottoclaveare sinistra: esso è dovuto all’attrito che il sangue incontra nel passaggio attraverso la stenosi istmica e la sua latenza cronologica è dovuta al tempo necessario perché l’onda di pressione raggiunga l’istmo aortico cioè la sede di origine delle vibrazioni del soffio.
Il soffio sistolico della coartazione aortica è bene apprezzabile anche nella regione interscapolo-vertebrale sinistra.
Gli sfregamenti pericardici sono dei rumori di breve durata e di intensità variabile, che possono essere ascoltati in area precordiale durante la sistole o durante la diastole allorché sia presente nel cavo pericardico una quantità più o meno cospicua di fibrina.
Il deposito fibrinoso intrapericardico è di estensione variabile:
può ricoprire quasi tutta la superficie epicardica;
può essere circoscritto a una o due placche variamente localizzate.
La frizione dei due foglietti pericardici divenuti mgosi dà luogo alle vibrazioni che realizzano gli sfregamenti. Gli sfregamenti pericardici possono ricordare lo sfregamento dei capelli fra le dita oppure quello di una pergamena o di altro materiale analogo. Sono meglio percepiti se si esercita una certa pressione sul torace con il piede dello stetoscopio.
Uno sfregamento meso-telesistolico denunzia un deposito fibrinoso ventricolare: il rumore è provocato dalla contrazione ventricolare ed è massimo quando massima è l’escursione dei due foglietti pericardici l’uno sull’altro.
Uno sfregamento presistolico e uno sfregamento protodiastolico sono dovuti al movimento della parete dei ventricoli rispettivamente nella fase di contrazione atriale con riempimento rapido ventricolare.
Il ritmo di locomotiva è dato da sfregamenti sistolici e diastolici oppure protodiastolici e presistolici che, in associazione ai toni principali, realizzano un minore a quattro tempi (Fig. 7.25).
Gli sfregamenti pericardici sono patognomonici di pericardite fibrinosa: potrà trattarsi di una pericardite reumatica, tubercolare, batterica o della pericardite acuta benigna; potrà trattarsi di una pericardite uremica o di una reazione pericardica a un sottostante infarto del miocardio (pericardite epistenocardica).
La comparsa di un versamento pericardico quale può verificarsi nel corso di simili affezioni, cancella il reperto steto acustico; col riassorbimento del liquido gli sfregamenti potranno riapparire.
Figura 7.24. Pervietà del canale di Botallo: soffio continuo polmonare (sistolico e diastolico) con massima intensità in corrispondenza del II tono (soffio a cavaliere sui II tono) (velocità scorrimento della carta 4 cm/s).
Figura 7.25. Ritmo di locomotiva in pericardite fibrinosa: gli sfregamenti in tempo presistolico e mesosistolico sono segnati rispettivamente con S1 e S2.
La palpazione del polso fornisce al medico dati di grande valore pratico e consente una sintesi rapida sulle principali funzioni dell’apparato circolatorio. Le caratteristiche del polso sono legate:
al battito cardiaco e all’energia di contrazione del cuore;
alla pressione arteriosa;
alle condizioni dell’arteria esplorata o dei rami dai quali essa deriva.
L’esame del polso viene effettuato in corrispondenza dell’arteria radiale là dove questa transita al di sopra dell’apofisi stiloide del radio (polso radiale') (Fig. 7.26).
Il fatto che ivi l’arteria radiale decorra superficialmente e al di sopra di un piano osseo è di grande importanza: per poter apprezzare palpatoriamente una pulsazione arteriosa è necessario infatti esercitare una lieve Caratteri del polso. Del polso devono essere considerati i seguenti caratteri: frequenza, ritmo, uguaglianza, ampiezza, tensione, durata e consistenza.
Frequenza
La frequenza del polso viene stabilita contando il numero delle pulsazioni in un minuto primo. Può aumentare per emozioni, esercizio fisico, pasti, nella posizione eretta; può diminuire durante il sonno. Nel lattante si contano normalmente 130-140 battiti al minuto (bpm), nel bambino 90-100, nell’adulto 60-80.
La tachisfigmia è un aumento della frequenza del polso oltre gli 80 bpm. Le principali cause di tachisfigmia sono:
la febbre, nel corso della quale si realizza in media un aumento di 8 pulsazioni ogni grado centigrado (ma questa non è una regola generale);
l’ipertiroidismo e le nevrosi a causa dell’azione diretta degli ormoni tiroidei, delle catecolamine o di un’ipereccitabilità simpatica;
l’embolia polmonare anche di piccole arterie;
le miocarditi, le pericarditi e l’insufficienza cardiaca.
Nelle tachicardie parossistiche il rilievo del polso è patognomonico: di fronte a una frequenza superiore ai 150 bpm la diagnosi di tachicardia parossistica in un adulto non collassato è praticamente certa. L’esordio improvviso e la brusca cessazione della crisi tachicardica sono elementi di conferma.
La bradisfigmia è una diminuzione della frequenza del polso.
Le principali cause di bradisfigmia sono:
la stimolazione del vago: in via meccanica (sindrome di ipertensione endocranica), in via riflessa (sindrome del seno carotideo, stimoli a partenza viscerale), in via umorale (ittero occlusivo, avvelenamento da digitale);
lo shock;
i disturbi di conduzione seno-atriale e atrio-ventricolare.
I massimi gradi di bradisfigmia (polso raro) sono realizzati dal blocco seno-atriale e dal blocco-atrioventricolare di III grado (Fig. 7.28): il rallentamento in questi casi è estremo, così che la frequenza non supera i 40 bpm e spesso prelude all’arresto totale con sincope di Morgagni-Adams-Stokes.
Nell’eventualità che non tutte le pulsazioni cardiache vengano trasmesse alla periferia per cui il numero dei battiti è normale a livello del cuore mentre è ridotto a livello del polso, si parla di deficit del polso. Una bradisfigmia per deficit del polso si realizza nel bigeminismo extrasistolico quando le extrasistoli sono così deboli da non determinare un’efficiente contrazione ventricolare: in tal caso in coincidenza con le extrasistoli le valvole semilunari aortiche non si aprono e la contrazione cardiaca non potrà essere trasmessa alla periferia come onda di pressione; se al centro contiamo 80 bpm, alla periferia ne arriveranno soltanto 40.
Ritmo
Il polso aritmico è caratterizzato da una successione irregolare dei battiti.
L’aritmia respiratoria si manifesta con un lieve aumento di frequenza durante l’inspirazione e una lieve diminuzione di frequenza durante l’espirazione; l’aritmia scompare in apnea ed è del tutto benigna; frequente nei bambini e in soggetti con labilità del sistema nervoso neurovegetativo. Le alterazioni elementari del ritmo cardiaco percepibili al polso sono l’intermittenza e il battito prematuro.
L'intermittenza è una pausa inaspettata nel corso di una normale successione di battiti che equivale per lo più al doppio di un normale ciclo cardiaco. Può essere dovuta:
a un momentaneo arresto del battito ventricolare: è questo il caso del blocco seno-atriale, del blocco atrioventricolare tipo Luciani-Wenckebach e del blocco di un impulso una tantum a livello sinusale o atrioventricolare; potrà ripetersi in maniera ciclica se il disturbo centrale avrà analogo comportamento;
a un’extrasistole che non riesce a forzare le valvole semilunari aortiche e che pertanto si esaurisce a livello del cuore senza dare un apprezzabile effetto alla periferia: solo la contemporanea ascoltazione potrà documentare una simile evenienza; anche questo tipo di intermittenza può presentarsi sporadicamente o in successione regolare (Fig. 7.29).
Il battito prematuro è una pulsazione anticipata sulla normale sequenza dei battiti che indica l’insorgenza di un’extrasistole: esso è percepito al polso in lieve ritardo rispetto ai corrispondenti fenomeni acustici cardiaci ed è seguito, salvo rare eccezioni (extrasistole interpolata), da un intervallo diastolico maggiore rispetto a quello che separa i battiti normali.
Figura 7.29. Intermittenza al polso per un’extrasistole ventricolare (Ex).
Figura 7.28. Polso raro In un caso di blocco atrio-ventricolare 2:1: si noIl battito successivo alla lunga pausa è di ampiezza maggiore rispetto aglitino la bradisfigmia e l’ampiezza notevole del battilo al polso (polso solenne). altri. Il polso alloritmico è un polso aritmico caratterizzato da una particolare cadenza nella successione dell’irregolarità dei battiti:
*   possiamo avere un battito prematuro per ogni sistole normale: polso bigemino (Fig. 7.30);
*   possiamo avere un battito prematuro ogni due battiti normali: polso trigemino (Fig. 7.31);
*   oppure uno ogni tre: polso quadrigemino, e così via.

Un’accurata valutazione comparativa del polso e del battito cardiaco centrale consente la diagnosi.

L'aritmia totale è caratterizzata da una successione di battiti assolutamente irregolare (polso folle), il più delle volte a frequenza elevata (tachiaritmia), altre volte a bassa frequenza (bradiaritmia). L’irregolarità non si limita alla successione dei battiti ma comprende un’evidente disuguaglianza.

Spesso è manifesto un deficit del polso, per cui a una frequenza cardiaca di 130-140 bpm possono corrispondere 80-90 battiti al polso.

L’aritmia totale è generalmente dovuta a fibrillazione auricolare; anche nelle extrasistoli multifocali che preludono all’anarchia atriale o ventricolare può realizzarsi un polso completamente aritmico.

In condizioni normali i battiti al polso sono tutti uguali fra di loro.

Il polso disuguale (pulsus inaequalis) è caratterizzato da battiti non tutti della stessa ampiezza (Figg. 7.32, 7.33). I battiti prematuri sono di ampiezza inferiore ai battiti normali per la minore energia della contrazione che li genera. In quanto prematuri essi si effettuano con un riempimento ventricolare scadente, che dimostra una tanto minore ampiezza del battito al polso quanto più vicino esso è alla sistole precedente.

Dopo un’intermittenza è possibile invece rilevare la maggiore ampiezza di un battito: ciò è dovuto alla più lunga pausa che lo precede e che consente un maggiore riempimento ventricolare con conseguente più energica contrazione.

Il polso alternante è caratterizzato dall’alternarsi di un battito più ampio e di un battito di minore ampiezza, con successione ritmica delle pulsazioni perfettamente rispettata. Il polso alternante è un reperto non frequente ma molto significativo: dichiara una grave alterazione dell’energia contrattile del miocardio quale si può osservare nell'infarto miocardico, nelle miocarditi, nella cardiopatia ipertensiva. Alternanza del polso può aversi anche durante la tachicardia parossistica come espressione di un disturbo metabolico del miocardio: in tal caso non ha il grave significato degli esempi sopra riportati.

Il polso paradosso di Kussmaul, detto anche pulsus inspiratione intermittens, è caratterizzato da cicliche variazioni di ampiezza in rapporto agli atti del respiro (Fig. 7.34).

In condizioni normali una profonda inspirazione determina un lieve aumento di ampiezza del polso, al contrario di una profonda espirazione che tende a ridurla: l’inspirazione condiziona infatti un più rapido afflusso di sangue dalle vene al cuore e favorisce il riempimento ventricolare. Quando vi è un ostacolo al normale afflusso del sangue dalle vene cave all’atrio destro (versamento pericardico, mediastino-pericarditi adesive con briglie aderenziali che si oppongono a un normale afflusso di sangue al cuore), il polso può diventare meno ampio nelle profonde inspirazioni e all’acme dell’inspirazione può addirittura scomparire.

Per ampiezza del polso si intende il maggiore o minore grado di espansione dell’arteria sotto l’onda di pressione. In condizioni normali il polso è ben apprezzabile perché:

*   la contrazione ventricolare è efficiente e di conseguenza la gittata sistolica è buona;
*   la massa sanguigna circolante è normale;
*   elasticità e tono della parete arteriosa sono normali.

Il polso ampio (pulsus magnus) si realizza:

*   nell’ipertrofia del ventricolo sinistro in perfetto compenso;
*   nella bradicardia come conseguenza di un più completo riempimento ventricolare per l’allungamento della diastole (il polso solenne del blocco atrio-ventricolare è dovuto alla particolare ampiezza associata alla bradicardia);
*   nelle pletore per l’ipervolemia.

Il polso piccolo (pulsus parvus) esprime:

*   una deficiente gittata sistolica: caso delle tachicardie parossistiche, della stenosi mitralica, della stenosi aortica e delle pericarditi;
*   una debole contrazione miocardica: caso delle miocarditi e degli infarti del cuore;
*   un’ipovolemia: caso delle emorragie acute e dello shock.

Per valutare la tensione del polso si esercita con il polpastrello del dito anulare una compressione sull’arteria radiale e si accerta con l’indice e il medio quando l’onda sfigmica scompare: maggiore sarà la compressione necessaria a che l’onda sfigmica scompaia, maggiore sarà la pressione arteriosa, sempre che sia normale la struttura elastica della parete.

Il polso teso si osserva nell’ipertensione arteriosa; nelle ipertensioni maligne, il polso radiale piccolo e teso, darà la sensazione palpatoria di un filo di ferro (polso a filo di ferro).

Il polso molle si osserva negli stati ipotensivi; è frequentemente dicroto.

L’ampiezza e la tensione del polso opportunamente integrate sono i criteri più importanti per giudicare dal polso la validità e l’efficienza della contrazione cardiaca:

*   un polso piccolo e molle esprime una grave compromissione dell’efficienza contrattile del miocardio o comunque della portata circolatoria; nei casi più gravi il polso assumerà le caratteristiche del polso filiforme (Fig. 7.35);
*   un polso piccolo e teso si osserva nelle gravi ipertensioni arteriose e indica una scarsa possibilità di espandersi, per la presenza di lesioni aterosclerotiche, della parete arteriosa sotto l’onda di pressione.

Per durata del polso si intende il tempo che intercorre fra l’inizio dell’anacrote e la fine della catacrote. Questo carattere può essere agevolmente accertato sullo sfigmogramma periferico, ma può essere riconosciuto anche alla palpazione da un medico attento ed esercitato.

Nel polso celere la durata del polso è raccorciata. Polso celere può aversi per:

*   svuotamento ventricolare eccessivamente rapido;
*   diminuzione delle resistenze arteriose periferiche.

Il polso celere dell’insufficienza aortica (polso di Corrigan) è dovuto all’energica e rapida contrazione ventricolare (che rende breve l’anacrote) e al reflusso aortoventricolare protodiastolico (che accorcia la catacrote). Una certa celerità del polso può essere osservata nel morbo di Basedow, negli stati febbrili e in alcune nevrosi per angioipotonia arteriosa periferica.

Nel polso tardo la durata del polso è prolungata. Il polso tardo è caratteristico della stenosi aortica (Fig. 7.36): esso è dovuto al lento e difficile svuotamento del ventricolo sinistro per l’ostacolo infundibolare o distale.

Nella stenosi sub-aortica, una varietà di cardiomiopatia ostruttiva, può essere osservato il pulsus bispheriens caratterizzato da uno sdoppiamento anacrotico dello sfigmogramma con caduta mesosistolica transitoria.

Si parla di polso duro quando pur essendo normale la pressione arteriosa, la parete vasale sclerotica e calcifica oppone resistenza alla compressione digitale.

L'arteria a trachea di pollo si manifesta con tante piccole calcificazioni circolari ben apprezzabili quando si fa scorrere il dito nel senso della lunghezza del vaso; segnala uno stato di avanzata arteriosclerosi. Le calcificazioni arteriose possono essere confermate mediante un esame radiografico diretto (Fig. 7.37). lente nei campi polmonari.
Gli aneurismi sacciformi dell'arco aortico sporgono invece come opacità rotondeggianti in alto e a sinistra (spiccata sporgenza del I arco di sinistra) e sono particolarmente evidenti nella proiezione OAS.
Infine gli aneurismi sacciformi e fusiformi dell’aorta discendente si profilano in proiezione PA lungo il margine sinistro del cuore dove realizzano un doppio contorno; l’opacità è ovviamente maggiore là dove le ombre del cuore e dell’aorta sono sovrapposte.
L’esofago potrà risultare sensibilmente spostato dalla massa aneurismatica.
La condizione che più frequentemente determina sporgenza del II arco di sinistra è l’iperafflusso polmonare: anche l’ipertensione polmonare ed eccezionalmente l’aneurisma dell’arteria polmonare possono esserne comunque responsabili.
L’iperafflusso polmonare si può realizzare per shunt arterovenoso, nella comunicazione interatriale e nella sindrome di Eisenmenger che realizzano i massimi cortocircuiti, ma anche nella pervietà del canale di Botallo, raramente nella comunicazione interventricolare alta o morbo di Roger.
In queste forme morbose una cospicua quantità di sangue sfugge dal cuore sinistro (o dall’aorta) nel cuore destro (o nell’arteria polmonare) e viene convogliato al polmone: si realizza così un importante iperafflusso polmonare (che può giungere fino a 5 litri e oltre al minuto).
In qualche caso la dilatazione dei vasi arteriosi polmonari raggiunge un grado così spiccato che questi si palesano come tumefazioni multiple ilo-parailari di cospicua dimensione.
Nei casi meno gravi si disegnano due grossi rami dell’arteria polmonare diretti dall’ilo verso il basso e verso l’esterno secondo un aspetto definito “a baffi di turchio”.
Nel dotto arterioso di Botallo può accadere che si istituisca una dilatazione isolata del ramo principale di sinistra e del tronco principale dell’arteria polmonare con conseguente allargamento unilaterale dell’ombra ilare a sinistra.
Una sporgenza del II arco di sinistra di minore entità si può osservare nell’ipertensione arteriosa polmonare che si osserva in croniche pneumopatie (bronchite cronica con enfisema polmonare, enfisema polmonare idiopatico, fibrotorace esito di pleurite essudativa, silicosi polmonare, tubercolosi cronica polmonare, sarcoidosi polmonare), oppure in cardiopatie valvolari mitraliche (stenosi mitralica, insufficienza mitralica) da tanto tempo.
L’ipoplasia del II arco di sinistra si osserva nelle sindromi di Fallot, in cui si realizza un’incisura che separa nettamente l’ombra aortica da quella del ventricolo sinistro (segno del colpo d’ascia).
Il difetto del II arco si rende assai manifesto anche nelle proiezioni oblique nelle quali risalta per la concomitante ipertrofia del ventricolo destro che porta a un arrotondamento del profilo ventricolare.
L'ipoplasia del cono e del tronco dell'arteria polmonare responsabile di tale reperto radiologico si associa in questi casi ad altri segni di rilievo: estrema esilità dei vasi ilari e polmonari conseguenza del difetto di irrorazione del polmone: la tetralogia di Fallot è caratterizzata infatti da stenosi polmonare con conseguente ipertrofia ventricolare destra, destro-posizione aortica con aorta a cavaliere sul setto interventricolare e deiscenza del setto interventricolare e comporta un anormale passaggio di sangue dal ventricolo destro nell'aorta che viene così sottratto alla circolazione polmonare; cuore cosiddetto "a zoccolo olandese": conformazione particolare del III arco di sinistra dovuta a un sollevamento della punta del cuore rispetto al diaframma di cui è responsabile l'ipertrofia ventricolare destra la quale sposta dorsalmente il ventricolo sinistro.
Per quanto riguarda la sporgenza del III arco di sinistra, questa si realizza nell’ipertrofia e nella dilatazione del ventricolo sinistro; comunque mentre una condizione di ipertrofia ne determina soltanto un arrotondamento, quando si associa anche dilatazione il III arco di sinistra sporge considerevolmente nell’ambito polmonare.
Un’ipertrofia ventricolare sinistra riconosce cause molteplici: dall'ipertensione arteriosa primitiva e secondaria, alla coartazione aortica e alla stenosi aortica, dall’insufficienza aortica all’insufficienza mitralica, dal dotto arterioso di Botallo alla comunicazione interventricolare e agli aneurismi artero-venosi.
Una condizione di ipertrofia si può realizzare anche nei forti bevitori (cuore da birra) e negli sportivi (cuore da sport).
Altre cause di sporgenza del III arco di sinistra sono: un aneurisma del ventricolo sinistro, conseguenza di un infarto miocardico; un'ipertrofia ventricolare destra, quando il ventricolo destro ipertrofico è così ampio da ricacciare all’indietro il ventricolo sinistro e affacciarsi sul profilo sinistro del cuore.
Il cuore assumerà in tal caso una conformazione rotondeggiante (cuore a palla), che contrasta con l’abituale forma “a scarpa” dell’ipertrofia ventricolare sinistra; in proiezione OAS mancherà la sporgenza del ventricolo sinistro sui corpi vertebrali, mentre anteriormente il profilo del ventricolo destro risulterà più sporgente e più arrotondato che di norma.
La sporgenza del IV arco di destra si realizza per dilatazione dell’atrio destro nella stenosi tricuspidale, ma anche in affezioni polmonari e cardiache con dilatazione e ipertrofia del ventricolo destro.
Un’accentuazione del II arco di destra può essere determinata inoltre da una cospicua dilatazione dell’atrio sinistro.
Vedremo in tal caso profilarsi un doppio contorno dovuto alla sovrapposizione dell’ombra atriale destra (anteriore) su quella atriale sinistra (posteriore), che nei casi estremi assume le caratteristiche della megaorecchietta che può toccare la parete laterale destra del torace.
Un ingrandimento dell’ombra cardiaca in tutti i suoi diametri corrisponde a un ingrandimento dell’aia di ottusità relativa del cuore.
Si può realizzare per: un versamento liquido nel pericardio: l’ombra cardiaca può assumere una conformazione particolare con angolo epato-cardiaco ottuso, aspetto rettilineo dei margini che appaiono scarsamente pulsanti all’esame fluoroscopico; non è infrequente che il profilo del cuore conservi una certa rotondità sia a destra che a sinistra.
L’itto puntale non è apprezzabile; l’area di ottusità assoluta è ingrandita fino a coincidere con quella di ottusità relativa e si allarga ulteriormente nel passaggio dalla posizione supina a quella seduta; l’area di Traube è ottusa per la presenza del liquido pericardico.
I toni cardiaci diventano oscuri e lontani e si osserva un turgore delle vene giugulari esterne per il difficoltato scarico del sangue dalla vena cava superiore nell’atrio destro.
Elementi fondamentali per la diagnosi possono essere tratti dall’ecocardiogramma.
La puntura esplorativa del pericardio documenterà la presenza del liquido.
La paracentesi del pericardio viene praticata secondo la tecnica di Marfan: il paziente viene disposto supino in accentuata lordosi dorso-lombare, e si introduce un ago abbastanza robusto al punto di unione fra l’apofisi ensiforme dello sterno e l’arco costale sinistro.
L’ago, che deve seguire un decorso quasi parallelo alla parete toracica, attraverserà il diaframma e penetrerà nel cavo pericardico.
L’estrazione del liquido deve essere fatta lentamente.
Per i caratteri fisici e per l’esame del liquido estratto dal pericardio rimandiamo a quanto esposto a proposito del liquido pleurico a pag. 321; ipertrofia-dilatazione del cuore dovuta a vizio mitralico o aortico oppure a scompenso cardiaco; in quest'ultimo caso l’ingrandimento dell’aia cardiaca può andare incontro a cospicue riduzioni dopo opportuna terapia; una malattia primitiva del miocardio, come una cardiomiopatia dilatativa e/o ipertrofica; oppure una forma secondaria a malattie sistemiche (beri-beri, glicogenosi, mixedema).
L’indice cardio-toracico è il rapporto fra diametro trasverso del cuore e diametro trasverso del torace, misurati a livello della cupola diaframmatica: quando supera 0,5 esso offre un criterio sufficiente ai fini pratici per identificare un ingrandimento del cuore.
Rare sono le condizioni che inducono una diminuzione di volume del cuore ricordiamo la malattia di Simmonds (entro il perimetro della microsplancnia), il morbo di Addison e in generale le malattie debilitanti croniche.
Per quanto riguarda le irregolarità del profilo cardiaco, sicuramente rare, si possono realizzare nelle mediastino-pericarditi adesive (accretio pericardii), nel corso delle quali si istituiscono aderenze numerose e resistenti fra la superficie esterna del pericardio e gli apparati circostanti.
La mobilità del cuore nei cambiamenti di posizione sarà molto ridotta.
Nella concretio pericardii (esito di processi tubercolari, reumatici o di altra natura), si realizzano estese calcificazioni del pericardio che vengono a costituire talvolta un astuccio rigido attorno al cuore (cuore a corazza).
Queste calcificazioni sono ben visibili all’esame radiografico se prese tangenzialmente e si disegnano come bande sottili intensamente radiopache che delimitano il profilo cardiaco.
Altre calcificazioni sono rilevabili sui radiogrammi del cuore: calcificazioni valvolari mitraliche o dell’anello fibroso di impianto della valvola mitrale: si inscrivono sulla porzione medio-basale del ventricolo sinistro come piccole ombre irregolari in portatori di vizi mitralici di vecchia data; calcificazioni valvolari aortiche della stenosi aortica; calcificazioni parietali aortiche-, particolarmente evidenti in corrispondenza del I arco di sinistra, talvolta come semicerchi inscritti qualche millimetro all’interno del profilo del vaso.
Ricordiamo infine che all’indagine radiologica diretta potranno essere apprezzabili eventuali protesi valvolari e pacemaker artificiali.
Angiocardiografia.
L’angiocardiografia è l’indagine che permette, attraverso l’infusione di mezzo di contrasto organo iodato e l’opacizzazione del sangue, lo studio delle cavità cardiache, del circolo funzionale del polmone e dell’aorta prossimale, dei flussi nelle sezioni destre e sinistre e la presenza di eventuali shunt.
Nell’angiocardiografia selettiva, al fine di ridurre la quantità del mezzo di contrasto e di evitare sovrapposizioni di immagini, si utilizza un apposito catetere che viene introdotto in una vena oppure in un’arteria periferica: il catetere viene guidato opportunamente sotto controllo radioscopico, e quindi sospinto nelle cavità cardiache, rispettivamente di destra o di sinistra.
La quantità e il flusso del mezzo di contrasto attraverso il catetere vengono predisposti attraverso pompe automatiche: la documentazione radiografica si effettua mediante cineangiografia che permette di raccogliere circa 50 immagini al secondo.
L’angiocardiografia selettiva è indicata in numerose cardiopatie: viene effettuata per via venosa nelle cardiopatie congenite cianogene e in particolare nei difetti settali previo cateterismo delle cavità destre; per altro il cateterismo si effettua nelle cavità sinistre quando nell’insufficienza mitralica si vuole quantizzare il reflusso ventricolo-atriale oppure nelle miocardiopatie per studiare la frazione di eiezione.
Nel soggetto normale si visualizza: dopo 2 secondi: l’atrio destro sormontato dalla vena cava superiore intensamente opacizzata; dopo 3 secondi: sono visibili anche il ventricolo destro e l'arteria polmonare.
Il radiogramma in proiezione PA è a questo punto caratterizzato da un’ampia U la cui branca discendente è formata dalla vena cava superiore e dall’atrio destro, la cui convessità inferiore corrisponde alla parte prossimale del ventricolo destro e la cui branca ascendente visualizza la porzione espulsiva del ventricolo destro e l’ar Figura 7.50. Angiografia selettiva. A) Dotto di Botallo pervio (freccia) con shunt sx-dx e opacizzazione dell’aorta (AO) e successivamente del tronco dell’arteria polmonare (AP); iniezione di MDC in aorta a livello istmico con catetere pigtail. B) La freccia mostra il device di chiusura amplatzer prima di essere distaccato dal cavo che lo ancora. C) La freccia indica il dotto chiuso con un device amplatzer, non vi è più passaggio del MDC da sx a dx.
L’angiocardiografia può evidenziare in presenza di specifiche condizioni patologiche:
contemporanea opacizzazione di cavità;
mancata opacizzazione di una cavità oppure di un vaso;
dimostrazione diretta di malformazione congenita.
Per quanto riguarda la prima condizione, nella tetralogia di Fallot si osserva la contemporanea iniezione dell’aorta e dell’arteria polmonare che attesta l’esistenza di un’aorta a cavaliere sul setto interventricolare e di un difetto interventricolare ampio (Figg. 7.47, 7.48).
Nella sindrome di Eisenmenger può essere parimenti precoce l’opacizzazione dell’aorta per ampio difetto interatriale, con ectasia dell’arteria polmonare.
Nell'atresia tricuspidale con pervietà del setto interatriale e shunt destro sinistro, dopo opacizzazione dell’atrio destro osserveremo un levogramma precoce.
Nella trasposizione completa dei grossi vasi sarà dimostrato il riempimento dell’aorta subito dopo il riempimento del ventricolo destro.
Per quanto riguarda la mancata opacizzazione di una cavità oppure di un vaso, nell’atresia polmonare di solito con difetto interventricolare può essere dimostrata l’ipoplasia ventricolare destra, mentre manca talvolta l’immagine dell’aiteria polmonare che è estremamente ipoplasica (l’irrorazione del polmone è garantita dalle collaterali sistemico-polmonari bronchiali o dal dotto di Botallo pervio).
Infine come dimostrazione diretta di una malformazione congenita, l’angiocardiografia può evidenziare la presenza di shunt:
nella comunicazione interatriale con opacizzazione del cuore destro dall’atrio sinistro;
nella comunicazione interventricolare, con opacizzazione del ventricolo destro dal ventricolo sinistro (Fig.7.49);
nel canale di Botallo, con opacizzazione dell’arteria polmonare dall’aorta (Fig. 7.50).
Inoltre può fornire l’immagine di una stenosi infundibolare polmonare o di una stenosi valvolare polmonare con eventuale visualizzazione del flusso a jet del mezzo di contrasto.
Queste evenienze si realizzano eccezionalmente nel corso dell’angiocardiografia endovenosa, in maniera eccellente nell’angiocardiografia selettiva.
Coronarografia. L’angiografia selettiva delle coronarie è detta coronarografia. Si pone lo scopo di stabilire o escludere la presenza di anomalie, stenosi, occlusioni delle arterie coronarie così da definire la prognosi e la terapia (Fig. 7.51).
La via d’accesso può essere radiale oppure femorale, più raramente ascellare.
I mezzi di contrasto attualmente in uso sono a bassa osmolarità, in forma sia non ionica (così da non formare particelle in soluzione) che dimera, e comportano raramente alterazioni elettrofisiologiche o emodinamiche.
Previa incisione cutanea e arteriotomia,
L’arteria coronaria destra origina dal seno coronarico destro, decorre lungo il solco atrio-ventricolare destro e si divide nel ramo interventricolare posteriore e nel ramo postero laterale. Irrora il ventricolo destro, la regione infero posteriore del ventricolo sinistro e il terzo posteriore del setto interventricolare. L’arteria coronaria sinistra origina dal seno coronarico sinistro come “tronco comune” e dopo breve tratto si suddivide nel ramo interventricolare anteriore (che fornisce i rami diagonali per la parete anterolaterale del ventricolo sinistro e i rami perforanti settali per i due terzi anteriori del setto interventricolare) e nel ramo circonflesso (che fornisce i rami marginali e i rami posterolaterali per la parete del ventricolo sinistro).
Le principali indicazioni alla coronarografia sono le seguenti: angina refrattaria a trattamento medico; angina instabile; angina stabile con riduzione della soglia ischemica; angina dopo infarto miocardico; angina recidivante dopo bypass coronarico o angioplastica; angina in previsione di un importante intervento chirurgico vascolare; angina recidivante dopo infarto del miocardio; infarto del miocardio senza onda Q; infarto del miocardio in età “giovanile”; grave scompenso cardiaco postinfartuale; pazienti con esami non invasivi ad alto rischio oppure con numerosi fattori di rischio coronarico; pazienti asintomatici con elevato profilo di rischio ischemico con positività ai test non invasivi; pazienti con angina silente; pazienti che necessitano di intervento chirurgico per cardiopatia valvolare; disfunzione ventricolare sinistra di dubbia eziologia; identificazione delle anomalie coronariche; aritmie ventricolari refrattarie.
La coronarografia può avere anche finalità terapeutiche: si parla in questo caso di angioplastica che consiste nel dilatare i restringimenti delle arterie coronarie mediante cateteri a palloncino.
La procedura inizia con l’esecuzione di un’angiografia: il gonfiaggio del palloncino provoca lo schiacciamento della placca verso le pareti del vaso, rendendolo più ampio e riducendone così il restringimento.
Nel corso della procedura, quando il palloncino è gonfio, è possibile la comparsa di dolore anginoso in quanto il flusso di sangue nell’arteria viene momentaneamente interrotto.
In base a criteri clinici e/o anatomici possono essere applicati uno o più “stent”, piccoli tubicini di metallo traforato, con parete sottile fissati su un palloncino che, gonfiandosi, li apre e li rilascia nell’arteria.
L’applicazione di uno “stent” è finalizzata a riparare le irregolarità del vaso oppure di mantenere aperto il vaso nel caso di occlusioni acute, sia spontanee che dopo dilatazione con catetere a palloncino.
Dopo alcuni mesi dall’applicazione lo “stent” si riveste di un nuovo
strato di cellule del vaso.
Alla procedura descritta si può associare in alcuni casi l’utilizzo di strumenti che asportano trombi dalla coronaria o che rimuovono una parte della placca con una piccola fresa.
Le più importanti controindicazioni sono rappresentate da: diatesi emorragica, dovuta sia a una malattia di base che a terapia anticoagulante; età avanzata; ipertensione arteriosa instabile; anomalie elettrolitiche significative o intossicazione digitalica; febbre, in modo particolare con accertata infezione; scompenso cardiaco congestizio; anemia grave; emorragia gastroenterica acuta; condizioni fisiche o mentali che impediscano al paziente di cooperare; pregressa e significativo episodio ischemico cerebro vascolare; presenza di patologia extracardiaca che precluda la sopravvivenza; pregressa reazione al mezzo di contrasto; significativa insufficienza renale o anuria.
Le complicazioni alla coronarografia sono sostanzialmente esigue e includono aritmie (0,7% circa dei casi), infarto del miocardio (0,2%) incidenti cerebrovascolari (0,1%), complicazioni vascolari (0,1-1% ), decessi (0,2% ).
Reazioni allergiche al contrasto si realizzano in circa il 3% dei casi.
cardiaca.
Sebbene l’esame coronarografico rimanga la diagnostica di riferimento per la valutazione e la guida al trattamento della coronaropatia, la TAC cardiaca a 16 e 64 strati sta diventando una tecnica non invasiva alternativa in grado di fornire utili informazioni riguardanti il decorso e la struttura dell’albero coronarico.
I problemi legati al continuo movimento sisto-diastolico e rotatorio del cuore appaiono per la maggior parte superati dall’avvento delle macchine di ultima generazione in grado di acquisire le immagini con una risoluzione spazio-temporale maggiore in grado di fornire collimazione submillimetrica delle acquisizioni.
Mediante la TAC cardiaca è infatti possibile visualizzare non solo il lume dei maggiori vasi coronarici epicardici, ma anche la struttura parietale e la tipologia della lesione aterosclerotica nonché il grado di stenosi della placca stessa.
Inoltre a differenza della coronarografia che valuta solamente la percentuale di restringimento della placca, la TAC costituisce una metodica di grande importanza nella valutazione della composizione della placca e del rimodellamento vascolare.
Essendo un esame non invasivo, deve essere riservato a pazienti con rischio cardiovascolare moderato, con dolore toracico atipico o con altri test diagnostici di imaging (ecostress scintigrafia miocardica ) dubbi.
Alternativamente possono essere sottoposti a questo esame pazienti asintomatici con alto profilo di rischio in cui vi sia un elevato sospetto di aterosclerosi coronarica.
Infatti la valutazione quantitativa delle calcificazioni coronariche, insieme alla diffusione e alla composizione delle lesioni coronariche sono considerate importanti marcatori prognostici: tutti questi parametri possono essere misurati mediante l’esame TAC.
Oltre all’anatomia coronarica la TAC cardiaca è anche in grado di valutare eventuali malformazioni congenite del cuore e dei grossi vasi: shunt intracavitari, ritorni venosi anomali, fistole artero-venose, anomalie del distretto aortico e dei rami polmonari.
Infine l’esame appare di notevole utilità, a corollario dello studio coronarico, per la misurazione delle dimensioni ventricolari, della contrattilità miocardica e della funzione sistolica.
Risonanza magnetica cardiaca.
La risonanza magnetica (RMN) può generare immagini con eccellente contrasto tra i tessuti molli con alta risoluzione spaziale in ogni direzione.
La metodica si avvale dell’uso di radiazioni elettromagnetiche a bassa soglia e per tale motivo possono essere considerate non dannose.
La maggior parte degli studi con RMN utilizza i nuclei di idrogeno (protoni) dell’acqua contenuta nel corpo umano.
Durante l’esame il paziente è sottoposto a un campo magnetico elevato (1,5 Tesla) il quale riallinea tutti i protoni delle strutture studiate.
In tal modo si ottengono delle immagini simili a una mappa computerizzata dei segnali radio emessi dal corpo.
In cardiologia l’esame RMN appare il più adatto nella determinazione quantitativa del tessuto miocardico infartuato e del tessuto ischemico.
Grazie alla capacità di distinguere il miocardio necrotico (chiaro) da quello normale (grigio) l’esame può infatti misurare con estrema precisione la regione e l’estensione delle zone infartuate e ischemiche individuandone l’eventuale transmuralità.
La RMN cardiaca costituisce inoltre l’esame d’elezione per la valutazione dei volumi, dei flussi, e della cinetica delle camere cardiache: con tale metodica è inoltre possibile svelare con elevata precisione la presenza di eventuali anomalie congenite, difetti interatriali e interventricolari, alterazioni strutturali valvolari, e presenza di masse endocavitarie differenziandone la tipologia.
Nei pazienti post infartuati con disfunzione ventricolare e nei pazienti con cardiomiopatia dilatativa, ipertrofica e restrittiva l’esame misura con estrema precisione spessori parietali e dimensioni del ventricolo sx: gli studi di confronto rispetto al materiale autoptico hanno dimostrato che questo esame risulta essere il più preciso, ancor più del cateterismo cardiaco e della ventricolografia.
La RMN è inoltre di grande utilità per lo studio delle disfunzioni ventricolari destre e della displasia aritmogena del ventricolo dx ove venga evidenziata la presenza di tessuto adiposo molle a livello della sua parete libera e del tratto di efflusso.
Tali reperti spesso non sono visualizzabili con l’esame ecocardiografico e la RMN rappresenta un’alternativa valida e ripetibile capace di fornire informazioni che possono sfuggire con altre metodiche di imaging. Scintigrafia miocardica perfusionale.

La scintigrafia miocardica perfusionale studia la distribuzione del flusso coronarico nel miocardio (perfusione), intesa come distribuzione relativa, rapporto, cioè, fra aree miocardiche normoperfuse e aree con perfusione ridotta o assente. I radiofarmaci impiegati sono di due tipi e vengono captati dal miocardio proporzionalmente al flusso coronarico con una cinetica peculiare:

1) sostanze liposolubili marcate con 99mTc (Sestamibi, tetrofosmina): sono captate dai mitocondri delle fibrocellule e ivi trattenute. Esse sono impiegate principalmente per lo studio dell’insufficienza coronarica;

2) sostanze potassio-mimetiche (201Tl): è un elemento analogo del potassio; esso viene estratto dal sangue da parte del miocardio con un meccanismo attivo che coinvolge la pompa sodio-potassio. L’estrazione miocardica del 201Tl avviene, per la maggior parte, al primo passaggio attraverso il letto coronarico (fase di perfusione). Nelle zone normoperfuse si crea un gradiente di concentrazione fra il 201Tl intracellulare (più alte) e quello extracellulare (più basse) e tale gradiente aumenta con l’aumento del flusso coronarico, per cui, dopo 20 minuti circa dal raggiungimento del picco massimo di captazione, il miocardio sano si libera del tracciante che viene allontanato dal circolo coronarico (washout). Nel miocardio ischemico tale gradiente è molto ridotto, per cui il 201Tl viene allontanato molto lentamente e le concentrazioni miocardiche restano stabili o tendono lievemente ad aumentare (fenomeno della ridistribuzione). Esso viene impiegato principalmente per la ricerca di miocardio vitale in aree infartuate.

In ogni caso viene effettuata una tomoscintigrafia (SPECT) per avere una ricostruzione tridimensionale del cuore e analizzare separatamente le pareti miocardiche.

Insufficienza coronarica: l’esame scintigrafico riveste una grande importanza nella valutazione della cardiopatia ischemica ai fini sia diagnostici che prognostici:

conferma o esclusione di un’insufficienza coronarica nei pazienti con sintomatologia atipica o intricata, quando le prove diagnostiche non invasive hanno dato esito dubbio;

valutazione dell’estensione del territorio ischemico per pianificare un’adeguata terapia;

valutazione dell’efficacia di una procedura rivascolarizzante in presenza di sintomi;

riconoscimento di aree miocardiche periinfartuali a rischio;

conferma o esclusione di infarto acuto del miocardio, quando non sono presenti alterazioni elettrocardiografiche o movimenti enzimatici. In questi casi, ovviamente, il tracciante viene iniettato a riposo.

Dal momento che il miocardio è in grado di attivare efficaci meccanismi per compensare un ridotto flusso coronarico (riserva coronarica), il radiofarmaco viene iniettato a riposo e dopo sforzo fisico o sotto infusione di dipiridamolo così da esaurire la riserva coronarica. In questo modo si ha la possibilità di valutare la distribuzione del flusso coronarico in due situazioni estreme.

Sforzo fisico: lo scopo è quello di aumentare il lavoro cardiaco e, quindi, le richieste di ossigeno, attraverso un aumento della frequenza cardiaca e della pressione arteriosa sistolica (il lavoro cardiaco è dato dal prodotto tra frequenza cardiaca e pressione arteriosa sistolica). Generalmente si utilizza il protocollo di Bruce, che consiste nel produrre uno sforzo al cicloergometro iniziando da 30 Watt per 3 minuti e incrementando di 30 Watt fino a raggiungere l’80% dello sforzo massimo ottenibile dal paziente. Infatti, data la grande sensibilità dell’esame scintigrafico a svelare l’esaurimento dei meccanismi di compenso, non occorre effettuare uno sforzo massimale. Il protocollo di Bruce viene, comunque, adattato alla procedura diagnostica (funzione ventricolare o distribuzione del flusso coronarico). Il paziente deve essere opportunamente preparato a eseguire uno sforzo sul lettino ergometrico. Occorre verificare che non sussistano condizioni di inabilità: il facile esaurimento muscolare, l’artrosi alle ginocchia o alle anche, l’insufficienza arteriosa periferica e le lesioni neurologiche sono le cause di inabilità più comuni. Molti pazienti assumono farmaci che possono interferire con uno dei meccanismi che determinano il lavoro cardiaco (beta-bloccanti, nitroderivati, calcio antagonisti, ipotensivi): questi farmaci devono essere sospesi per un congruo periodo (wash-out terapeutico). È opportuno che l’abbigliamento sia idoneo a favorire l’esecuzione dello sforzo: è preferibile che il paziente vesta una tuta e scarpe da ginnastica. Il digiuno, infine, è importante per favorire la cinetica del radiofarmaco utilizzato. Sulla base di tutto ciò, appare evidente la necessità che il paziente abbia eseguito in precedenza una prova da sforzo massimale, sulla scorta della quale è possibile programmare lo sforzo per l’esecuzione dell’esame scintigrafico.

Prova farmacologica: nei pazienti incapaci a sostenere uno sforzo fisico adeguato è necessario programmare una prova farmacologica, utilizzando farmaci idonei a esaurire le risorse compensatorie del miocardio. Il farmaco più comunemente utilizzato è il dipiridamolo.

Prova al dipiridamolo: tale farmaco provoca l'inibizione della disattivazione dell’adenosina endogena, che è un potente agente coronarodilatatore. L’effetto vasodilatatore avviene potentemente nelle coronarie integre e non in quelle sclerotiche, per cui si determina un gradiente di flusso fra i due territori miocardici; inoltre è ipotizzato un “furto" di flusso dai territori miocardici a coronarie sclerotiche (ischemia) verso i territori miocardici a coronarie integre: il tutto determina un’ischemia transitoria. Il dipiridamolo viene iniettato lentamente alla dose di 0,56 mg/kg in 4 minuti a volte seguita da una dose supplementare di 0,28 mg/kg in 2 minuti. L’effetto massimo avviene dopo 5 minuti. Il dipiridamolo, controindicato nei pazienti broncopatici, può avere effetti collaterali, a volte importanti; i più frequenti sono rappresentati da crisi anginose, crisi vasomotorie al volto con cefalea, rush cutanei. Tali effetti, se persistenti, recedono dopo infusione di aminofillina. In alternativa al dipiridamolo, può essere utilizzata l’adenosina in infusione continua alla dose di 0,140 mg/kg/min per 3 minuti. L’adenosina è sostanzialmente priva di effetti collaterali a parte rari episodi di blocco atrio-ventricolare (A/V), che recedono prontamente sospendendo l’infusione, in quanto l’emivita dell’adenosina è di circa 30 secondi.

In condizioni normali tutte le pareti miocardiche presentano una captazione uniforme; le pareti del ventricolo sinistro appaiono più captanti di quelle del ventricolo destro per il maggiore spessore muscolare.

In condizioni patologiche a riposo la captazione miocardica del tracciante può essere perfettamente normale, mentre sotto sforzo sono presenti aree più o meno estese di ipocaptazione in relazione all’entità dell’ischemia indotta e al calibro del vaso o al numero dei vasi coronarici stenotici.

Miocardio vitale: è noto che all’interno di un’area miocardica infartuata può essere sopravvissuto del tessuto miocardico vitale, ma disfunzionante (miocardio stordito), che, se opportunamente rivascolarizzato, riprende la sua funzione, garantendo una migliore cinesi e una migliore tenuta della parete. Per la ricerca del miocardio vitale si utilizza il 201Tl sfruttando le sue peculiarità cinetiche. Il 201Tl (74-111 MBq) viene iniettato in condizioni di assoluto riposo e si esegue una scintigrafia subito dopo la somministrazione (fase di perfusione) e una scintigrafia 3-4 ore dopo (fase di ridistribuzione).

L’area infartuata è evidenziata come un difetto di perfusione; se al suo interno è presente tessuto miocardico vitale, a causa del basso flusso, il 201Tl si accumula lentamente, mentre si allontana rapidamente dal miocardio sano. Dopo 3-4 ore le concentrazioni di 201Tl si equivalgono (ridistribuzione). In mancanza di tessuto vitale il difetto di perfusione persiste (difetto fisso).

Angiocardioscintigrafia. L’angiocardioscintigrafia è una procedura che consente di valutare la capacità contrattile, globale e regionale delle pareti ventricolari e di svelarne eventuali disfunzioni sia in condizioni di riposo che dopo stress fisico o farmacologico. Tale valutazione è effettuata misurando i seguenti parametri:

frazione di eiezione globale: percentuale del volume telediastolico espulso durante la sistole (gittata cardiaca);

movimenti delle pareti ventricolari: valutazione regionale delle escursioni sistoliche (ampiezza), del sincronismo delle contrazioni (fase) e della frazione di eiezione;

valutazione dei volumi ventricolari relativi, in particolare del volume telediastolico e telesistolico;

valutazione della velocità di svuotamento e di riempimento ventricolari.

L’angiocardioscintigrafia può essere effettuata con due metodi, che hanno aspetti tecnici e utilizzano radiofarmaci diversi:

angiocardioscintigrafia al primo passaggio di un bolo radioattivo attraverso le camere cardiache;

angiocardioscintigrafia all’equilibrio di un radiofarmaco intravascolare.

Dal momento che in entrambe le procedure le concentrazioni di radiofarmaco all’interno delle camere cardiache sono troppo basse per poter analizzare un singolo ciclo, occorre ricostruire un ciclo cardiaco rappresentativo, sommando le varie fasi di più cicli.

Angiocardioscintigrafia al primo passaggio

Il radiofarmaco di scelta è rappresentato dall’acido dietilen-triammino-penta-acetico marcato con 99mTc (DTPA-99mTc), in quanto viene rapidamente eliminato per via renale e consente, così, una seconda somministrazione nel caso debba essere effettuata una prova da sforzo o farmacologica. Il paziente viene collegato a un elettrocardiografo in modo da poter identificare le varie fasi dei cicli cardiaci (sincronizzazione: la telediastole coincide con l’onda R dell’elettrocardiogramma e così via); viene predisposta un’acquisizione, in proiezione OAD, di almeno 32 immagini al secondo (20-30 ms per immagine) per la durata di 20 secondi; attraverso una vena della piega del gomito viene iniettato un bolo (1 cc) di 25 mCi del radiofarmaco. Un software dedicato consente di selezionare le fasi del passaggio del bolo attraverso il ventricolo destro e sinistro e di identificare i rispettivi battiti (di solito 5-7) da utilizzare per la ricostruzione del ciclo cardiaco rappresentativo di 16-24 immagini. Se è necessario, la procedura viene ripetuta sotto una prova da sforzo o farmacologica.

Angiocardioscintigrafia all'equilibrio

Il radiofarmaco è rappresentato dall’albumina umana marcata con 99mTc o, meglio, da un campione di globuli rossi del paziente marcati con 99mTc. La dose è di 25 mCi. Dopo 10-20 minuti dalla somministrazione il radiofarmaco si diluisce uniformemente (equilibrio) su tutto il letto vascolare, comprese le camere cardiache. Anche in questa procedura il paziente è collegato a un elettrocardiografo per l’identificazione delle varie fasi dei cicli cardiaci. In questa procedura le concentrazioni di radiofarmaco sono molto più basse di quelle al primo passo, per cui occorre analizzare e sommare qualche centinaio di battiti per la ricostruzione del ciclo cardiaco rappresentativo. Data la lunghezza della procedura, durante l’acquisizione possono occorrere dei battiti extrasistolici che devono essere scartati perché emodinamicamente diversi da quelli sinusali. I pazienti con gravi aritmie difficilmente possono effettuare questa procedura. Dal momento che in questa procedura le camere cardiache sono visualizzate contemporaneamente, l’acquisizione viene effettuata in proiezione OAS orientando la gamma-camera perpendicolarmente al setto interventricolare e al piano valvolare, in modo da separare i ventricoli e gli atri dai ventricoli. L’acquisizione è predisposta in modo da dividere ciascun ciclo accettato in 16-24 immagini per la ricostruzione del ciclo cardiaco rappresentativo.

L’acquisizione può essere ripetuta durante ogni passo di una prova da sforzo o durante l’effetto di un farmaco (prova farmacologica), senza dover reinettare il paziente.

Analisi del ciclo cardiaco rappresentativo

Un primo giudizio viene dato visualizzando il ciclo in maniera dinamica sul monitor. È possibile, così, valutare le dimensioni dei volumi ventricolari e dei movimenti delle pareti. Una dilatazione ventricolare destra o sinistra è facilmente riconoscibile dal confronto delle dimensioni dei due ventricoli o dal rapporto fra dimensioni ventricolari e area cardiaca totale. In condizioni normali la cinetica parietale avviene in maniera sincrona e coordinata; in condizioni patologiche si può osservare una ridotta cinesi globale o regionale (ipocinesia), una mancata contrazione (acinesia) oppure un movimento paradosso della parete ventricolare (espansione sistolica: discinesia).

L’analisi quantitativa fornisce valori numerici dei vari parametri legati alla funzione ventricolare. Dopo aver selezionato l’area ventricolare, vengono calcolati i conteggi radioattivi all’interno di ciascun ventricolo durante ciascuna fase del ciclo cardiaco e viene creata una curva che esprime le modificazioni dei volumi ventricolari durante il ciclo cardiaco. L’analisi matematica della curva (e della sua derivata prima, che esprime le modificazioni della velocità delle variazioni volumetriche durante il ciclo) fornisce i conteggi telediastolici e telesistolici, che sono correlati ai rispettivi volumi ventricolari, e con i quali si calcola la frazione di eiezione [FE = (TD-TS)/TD], che normalmente è superiore al 70%. Il valore più basso della derivata prima esprime la velocità massima di svuotamento, il valore più alto esprime la velocità massima di riempimento; tali valori sono espressi in volumi ventricolari al secondo e, normalmente, sono superiori a 2,5.

Le curve di volume possono essere create su ogni elemento (pixel) della superficie cardiaca per calcolare importanti parametri regionali della funzione ventricolare quali la fase e l’ampiezza, condensate in immagini Figura 7.67. — Angiocardioscintigrafia all’equilibrio: infarto esteso anteriore, apicale e settale.
Figura 7.68. Angiocardioscintigrafia all’equilibrio: miocardiopatia dilatativa con discinesia apicale.

L’immagine parametrica di ampiezza mostra la distribuzione delle escursioni sisto-diastoliche. È possibile, così, riconoscere se la contrazione ventricolare avviene in modo uniforme su tutta la superficie ventricolare e se ci sono regioni ipocinetiche, acinetiche o discinetiche. L’immagine parametrica di fase mostra la distribuzione su tutta la superficie ventricolare del ritardo dall'onda R dell’inizio della sistole (reazione contrattile allo stimolo elettrico: sincronismo di contrazione). In condizioni normali a riposo tutte le regioni ventricolari hanno una fase uniforme, espressa da un valore molto basso della scala, mentre gli atri, che sono in opposizione di fase ai ventricoli (quando i ventricoli sono in sistole, gli atri sono in diastole) hanno il valore massimo della scala. In condizioni patologiche o sotto sforzo aree più o meno estese ventricolari presentano un ritardo di fase proporzionale alla disfunzione (discinesia) fino a valori pari a quelli atriali (aneurisma).

Applicazioni cliniche
Malattia coronarica. La disfunzione ventricolare nella malattia coronarica presenta quadri molto variabili in relazione alla gravità della stenosi coronarica e dell’estensione del territorio miocardico interessato. Nell’insufficienza coronarica in condizioni di riposo i parametri angioscintigrafici possono risultare del tutto normali. Sotto sforzo si manifesta, di solito, una riduzione della FE globale (<50%), mentre il territorio ischemico risulta marcatamente ipocinetico; nei casi più gravi si osserva un aumento del volume telediastolico e del residuo post-sistolico con notevole riduzione della gittata cardiaca e il territorio interessato risulta marcatamente ipocinetico o, addirittura, discinetico. Tale quadro è spesso presente nell'angina instabile anche in condizioni di riposo.
L'infarto del miocardio presenta quadri variabili già in condizioni di riposo: i parametri funzionali possono essere normali nei piccoli infarti non transmurali, si possono evidenziare circoscritte aree disfunzionanti nei piccoli infarti transmurali o vaste aree disfunzionanti (ipocinetiche o acinetiche) negli infarti estesi. Negli infarti transmurali non ben cicatrizzati spesso si instaura un aneurisma, che appare come un'espansione sistolica marcatamente discinetica (grave ritardo di fase).
In alcuni infarti le aree miocardiche disfunzionanti possono recuperare la funzione se opportunamente rivascolarizzate; è necessario verificare se in queste aree è presente miocardio vitale ma stordito o se il miocardio è ibernato (miocardio disfunzionante non più recuperabile). Per verificare tale circostanza si ricorre a un test migliorativo che utilizza un’infusione continua a dosi terapeutiche di nitroderivati (aumento del flusso coronarico) o di dobutamina (miglioramento dell'inotropismo per azione selettiva sui recettori beta-1). L’area disfunzionante migliora la sua funzione se è presente miocardio vitale.
Cardiomiopatie. — Queste rappresentano un gruppo di malattie clinicamente caratterizzate da insufficienza cardiaca (dispnea, edema polmonare), classificate in dilatative o ipertrofiche. Nella miocardiopatia primitiva o secondaria a infarti multipli o sovradosaggio della chemioterapia i ventricoli appaiono notevolmente dilatati e mostrano una cinesi parietale estremamente ridotta e scoordinata: la FE è ridotta a valori inferiori anche al 10%. La forma ipertrofica è facilmente riconoscibile dall’ispessimento del setto interventricolare e delle pareti libere evidenziate da un alone a debole concentrazione radioattiva intorno per la loro ipertrofia; mentre i parametri sistolici sono normali, la velocità di riempimento ventricolare è ridotta e tale riduzione, con conseguente riduzione del riempimento ventricolare, si esacerba sotto sforzo.
Aritmie. — Nelle alterazioni della conduzione dello stimolo (blocchi di branca o fascicolari) il territorio interessato presenta una cinesi normale, ma un ritardo di fase. Le zone di preeccitazione (WPW) sono evidenziate da un anticipo della fase.
Valvulopatie. L’angiocardioscintigrafia è di scarso interesse.

Semeiotica fisica dello scompenso di cuore. La gittata sistolica è la quantità di sangue espulso dal ventricolo sinistro per ogni battito cardiaco.
Il volume minuto è la quantità di sangue spinta dal ventricolo sinistro nell’aorta in un minuto primo. Il volume minuto è regolato sulla base di quattro fattori principali:
il ritorno venoso;
— l’energia di contrazione del cuore;
— la frequenza cardiaca;
le resistenze periferiche.
Un aumento del ritorno venoso, quale ad esempio si ha in conseguenza di uno strenuo esercizio fisico, porta a un maggiore riempimento del cuore; questo ha una duplice conseguenza:
distensione dell’atrio destro con inerente tachicardia (per il riflesso di Bainbridge);
— distensione dei ventricoli con conseguente maggiore energia di contrazione per la legge di Maestrini-Starling.
Un aumento delle resistenze periferiche a livello arteriolare determina dapprima una difficoltà del ventricolo sinistro a svuotarsi del suo contenuto, ne deriverà una maggiore dilatazione dello stesso alla quale fa seguito, sempre per la legge di Starling, una più energica contrazione.
In condizioni normali il volume minuto è pari a 5-6 litri per frequenze di 70-80 bpm con una buona proporzionalità diretta rispetto al peso corporeo e una proporzionalità ancora migliore rispetto alla superficie del corpo.
Il volume minuto può aumentare fino a 30-40 litri nel corso di uno strenuo esercizio fisico, in parte attraverso un’accelerazione del battito cardiaco ma in massima parte attraverso una maggiore gittata sistolica che dai normali 60-70 ml può raggiungere valori di 170-220 ml. Queste cifre ci informano della grande capacità di adattamento del cuore alle esigenze della circolazione, condizione denominata con il termine di riserva cardiaca.
Il volume minuto preso a sé non ci informa sull’energia di contrazione del cuore; esso è spesso diminuito nell’insufficienza cardiaca, ma non mancano esempi di insufficienza cardiaca nei quali è normale o addirittura aumentato in virtù della tachicardia (insufficienza cardiaca ad alta portata dell’ipertiroidismo, del beri-beri, di alcune gravi anemie, degli aneurismi artero-venosi e della malattia di Paget).
L’aspetto caratteristico dell’insufficienza cardiaca è la riduzione della riserva cardiaca, cioè la perdita di quella elasticità funzionale propria del soggetto sano, per cui a un dato lavoro corrisponde un adeguato aumento del volume minuto.
Nella valutazione della funzione contrattile del cuore, mantiene un ruolo di primaria importanza l’analisi clinica delle conseguenze fisiopatologiche che una condizione di deficit può provocare su alcune funzioni, oppure su alcuni organi e apparati. Le definizioni di scompenso cardiaco “destro” e “sinistro” si riferiscono a sindromi che si manifestano rispettivamente con congestione venosa sistemica o pure polmonare, e non indicano necessariamente quale ventricolo sia maggiormente compromesso.
I sintomi e i segni fisici che caratterizzano lo scompenso derivano sia dal sovraccarico di volume intravascolare e interstiziale sia dall’inadeguata perfusione tissutale conseguente a bassa portata circolatoria.
Tabella 7.111. Scompenso di cuore: sintomi e segni conseguenti a sovraccarico di volume intravascolare e interstiziale (congestione).
Dispnea da sforzo Ortopnea
Dispnea parossistica notturna Rumori da stasi polmonare Nicturia Oliguria
Disturbi addominali (dolore, nausea, tensione)
Edemi declivi Turgore giugulare Fegato da stasi
Versamento pleurico trasudatizio Ascite E VASI
Tabella 7. IV. Scompenso di cuore: sintomi e segni conseguenti a non adeguata perfusione tissutale (bassa portata circolatoria).
Stanchezza e facile affaticabilità Vertigini, sincope (rara)
Confusione mentale (prevalentemente negli anziani) Dimagrimento (fino alla cachessia cardiogena)
Pallore e segni di ipoperfusione cutanea Oliguria
Più corretta sotto il profilo fisiopatologico è la distinzione tra scompenso sistolico e diastolico. In considerazione del fatto che la cardiopatia ischemica rappresenta la principale causa di scompenso cardiaco nelle società industrializzate, lo scompenso cardiaco è nella maggior parte dei casi associato a disfunzione sistolica del ventricolo sinistro, anche se una disfunzione diastolica è spesso concomitante. La diagnosi di scompenso cardiaco diastolico viene spesso posta in presenza di sintomi e segni di scompenso se la frazione di eiezione a riposo è normale; è più frequente negli anziani, nei quali la presenza di ipertensione arteriosa, ipertrofia miocardica e fibrosi svolgono un ruolo fondamentale nel determinismo della disfunzione ventricolare.
Figura 7.69. Edemi degli arti inferiori in un caso di scompenso congestizio di cuore. Si noti il segno della fovea (freccia).
Figura 7.70. Scompenso di cuore con segni di congestione venosa sistemica: evidente turgore giugulare.
Misurazione della pressione venosa
Viene determinata con metodo cruento: a paziente supino si punge una vena dell'avambraccio con un ago di calibro piuttosto grosso collegato a un manometro ad acqua oppure a un manometro di Claude sui quali si leggono direttamente i valori di pressione in centimetri di acqua. È necessario che il braccio e il manometro siano disposti alla stessa altezza del cuore. In condizioni normali la pressione venosa è 5-10 cm di acqua. Nello scompenso congestizio destro valori di 15-30 cm di acqua e oltre sono di frequente riscontro. Ipertensioni venose di alto grado si osservano nella pericardite costrittiva e nei grandi versamenti pericardici che realizzano una stasi meccanica di arrivo sulle vene cave. Ipertensione venosa distrettuale si osserva nella trombosi della vena cava o di un grosso tronco di deflusso della vena esplorata e nei tumori mediastinici.

Per pressione arteriosa si intende la pressione esercitata sulla parete delle arterie dal sangue in esse contenuto.
La pressione arteriosa è il prodotto di due fattori determinanti principali:
— la gittata sistolica cioè l’efficienza della pompa cardiaca;
— le resistenze periferiche cioè il tono delle arteriole che ha una sua regolazione complessa condizionata da:
• impulsi nervosi corticali e ipotalamici confluenti nel centro vasomotore bulbare: vedi l’ipertensione da situazioni emozionali;
• impulsi nervosi provenienti dai recettori cardio-aortici e seno-carotidei che si riflettono nei centri vasomotori del tronco encefalico: questi sono responsabili degli aggiustamenti posturali della pressione arteriosa;
• stimoli chimici che possono operare direttamente sulle arteriole (amine simpatico-mimetiche, angiotensina, vasopressina) oppure sui centri vasomotori (ipo-ossia, ipercapnia).
La pressione arteriosa sistolica o massima è la massima pressione vigente nelle arterie durante la sistole.
La pressione arteriosa diastolica o minima è la minima pressione vigente nelle arterie durante la diastole.
La pressione arteriosa differenziale o pressione del polso è data dalla differenza fra la pressione sistolica e la pressione diastolica.
Tecniche di misurazione. La pressione arteriosa può essere misurata:
— con metodo diretto: pungendo cioè un’arteria e collegando l’ago a un elettromanometro. Questa procedura non viene comunemente applicata per lo studio della pressione arteriosa nella grande circolazione; essa trova applicazione invece per la determinazione della pressione arteriosa nel piccolo circolo;
— con metodo indiretto: usando uno sfigmomanometro di Riva-Rocci o uno sfigmo-oscillometro.
La pressione arteriosa va misurata:
— dopo almeno 5 minuti di riposo;
— il braccio del paziente va sostenuto e deve trovarsi all’altezza del cuore;
— il paziente deve essere in posizione seduta e non avere fumato o ingerito caffeina da almeno 30 minuti;
— il manicotto deve avvolgere almeno l’80% della circonferenza del braccio;
— deve essere misurata sia la pressione sistolica che la diastolica (utilizzando il V tono);
— il manicotto va gonfiato rapidamente sino a raggiungere una pressione di 20 mm Hg superiore a quella sistolica (scomparsa del polso radiale);
— la deflazione del manicotto deve avvenire a una velocità di 3 mm Hg/s;
— devono essere effettuate almeno due misurazioni a distanza minima di 2 minuti.
La prima misurazione offre in genere valori pressori più alti soprattutto in soggetti ipereccitabili.
È opportuno pertanto non limitarsi a un solo rilievo ma ripetere la misurazione 3/4 volte nello spazio di 5-10 minuti. I valori medi di normalità possono comunque variare, seppure in misura modesta a seconda della tecnica di rilevamento.
In alcuni soggetti la pressione arteriosa in ambulatorio è persistentemente elevata, mentre non lo è quella diurna misurata al di fuori dell’ambiente medico. Questa condizione è nota come "ipertensione da camice bianco” o più correttamente “ipertensione clinica isolata". Non è ancora accertato se sia un fenomeno innocente oppure si associ a un aumento del rischio cardiovascolare.
Si deve inoltre tenere presente che nel soggetto normale esiste un ritmo circadiano della pressione arteriosa che può essere documentato con opportuni apparecchi di misurazione incruenta continua (metodica Holter):
— i valori pressori vanno progressivamente aumentando nella mattinata;
— decrescono leggermente nel tardo pomeriggio;
— toccano i valori minimi nel corso della notte.
Pressione Pressione arteriosa arteriosa sistolica diastolica (PAS) (PAD)
Sfigmomanometro clinica 140 90
Monitoraggio ambulatoriale delle 24 ore 125 80
Domiciliare (automisurazione) 135 85
Sfigmomanometria
Il metodo ascoltatorio di Korotkow si basa sull'impiego dello sfigmomanometro di Riva-Rocci:
il braccio viene avvolto completamente con il bracciale pneumatico dello sfigmomanometro (che deve presentare un'altezza di almeno 13 cm);
il bracciale è collegato da un lato con una pompa di gomma dotata di valvola che permette l'insufflazione di aria e dall'altro lato con il serbatoio della colonna di mercurio dell'apparecchio per cui la pressione vigente nell'interno del bracciale viene trasmessa al serbatoio di mercurio e può essere letta direttamente sulla colonnina;
si dispone il fonendoscopio sull'arteria omerale subito al di sotto del bracciale e si insuffla aria nel bracciale fino alla scomparsa del polso radiale: la scomparsa del polso radiale ci informa che nel bracciale dello sfigmomanometro vige una pressione superiore alla pressione sistolica; l'arteria omerale è infatti schiacciata dalla pressione trasmessa dal bracciale attraverso i tessuti molli e il sangue non riesce ad attraversarla in nessuna fase del ciclo cardiaco;
si decomprime allora lentamente il bracciale (allentando opportunamente la valvola della pompa) e si legge la pressione segnata dalla colonna di mercurio quando verrà percepito un primo tono arterioso che segnala il passaggio dell'onda di pressione a valle del bracciale (pressione sistolica);
decomprimendo ulteriormente e lentamente il bracciale dopo una prima serie di toni forti (toni di Korotkow), potrà essere ascoltata una serie di toni più deboli e infine il brusco passaggio a toni debolissimi: la scomparsa dell'ultimo tono forte segnala l'indisturbato passaggio del sangue al di sotto del bracciale in tutte le fasi del ciclo: il valore di lettura ci darà la pressione diastolica.
Può accadere che fra la pressione arteriosa massima e la pressione arteriosa minima esista una lacuna ascoltatoria: dopo una serie per lo più breve di toni bene apprezzabili all'ascoltazione, si ha la scomparsa di ogni rumore fino a che non siano stati raggiunti valori pressori grosso modo intermedi fra pressione arteriosa sistolica e pressione arteriosa diastolica. Questo fenomeno, frequente a realizzarsi nella stenosi aortica, si osserva nel 5% dei casi di ipertensione arteriosa e può costituire un'importante causa di errore in quanto possono sfuggire valori pressori sistolici elevati. L'interpretazione patogenetica della lacuna ascoltatoria non è affatto chiara.
Sono stati recentemente introdotti in commercio gli sfigmomanometri digitali i quali consentono un'auto-misurazione imparziale e automatica della pressione arteriosa.
Monitoraggio della pressione arteriosa. Il monitoraggio ambulatoriale della pressione arteriosa è attualmente possibile grazie all’utilizzo di piccoli monitor che, collegati a un bracciale, sono in grado di misurare e registrare i valori della pressione arteriosa per 24-48 ore. Le dimensioni del monitor, che viene applicato alla cintura del paziente, sono talmente ridotte che non ostacolano minimamente né l’attività diurna, anche lavorativa, né il riposo notturno. Il sistema di registrazione ha la possibilità di memorizzare circa 240 misurazioni.
Tabella 7. V. Livelli pressori per la definizione di ipertensione arteriosa a seconda delle diverse modalità di misurazione. Si possono osservare le misurazioni della pressione arteriosa con sfigmomanometro a colonna di mercurio.

Monitoraggio della pressione arteriosa. Paziente iperteso con profilo non clipper, si può osservare un’elevazione dei valori pressori che rimane costante anche nel corso della notte. La parte inferiore della figura indica il comportamento della frequenza cardiaca.

Monitoraggio della pressione arteriosa nelle 24 ore in un soggetto normale. È possibile apprezzare il calo dei valori pressori nel corso delle ore notturne. La parte inferiore della figura indica il comportamento della frequenza cardiaca.

Monitoraggio della pressione arteriosa. Paziente modicamente iperteso con profilo extreme dipper. è possibile rilevare un’accentuata riduzione dei valori pressori nel periodo notturno. La parte inferiore della figura indica il comportamento della frequenza cardiaca.

Monitoraggio della pressione arteriosa. Paziente iperteso con profilo dipper. si può osservare un’elevazione dei valori pressori con caduta dei medesimi nel corso del riposo pomeridiano e nel corso della notte. La parte Inferiore della figura indica il comportamento della frequenza cardiaca.

Quindi vengono registrate ogni 15 minuti nell’arco di 24 ore. Il bracciale viene automaticamente insufflato per un periodo di circa 15 sec. durante il giorno e 20 sec. durante la notte; il metodo di misura della tensione arteriosa è oscillometrico.

Nel corso della notte i valori della pressione arteriosa sono mediamente più bassi rispetto a quelli del giorno: questa caduta notturna dei valori pressori definisce il soggetto dipper.

La perdita della condizione clipper così come l’estrema oscillazione dei valori pressori comportano un aumento del rischio di complicanze cardiocerebrovascolari.

La perdita di questo ritmo biologico, soprattutto la cancellazione dei bassi valori notturni, è frequente in alcune varietà di ipertensione arteriosa. Potremmo quindi avere condizioni di ipertensione arteriosa tipo clipper e non dipper, extreme dipper e reverse dipper.

Monitoraggio della pressione arteriosa. Paziente iperteso con profilo reverse dipper. si può osservare un’elevazione dei valori pressori che si accentuano nel corso delle ore notturne. La parte inferiore della figura indica il comportamento della frequenza cardiaca.

I valori pressori normali. Si definiscono normali i valori della pressione arteriosa quando sono compresi, per la sistolica, entro i 140 mmHg e, per la diastolica, entro i 90 mmHg. Recentemente l’Organizzazione Mondiale della Sanità e la Società Internazionale dell’ipertensione hanno messo a punto una classificazione che: indica i valori pressori da considerare normali e ottimali; precisa quella fascia in cui la pressione arteriosa è da ritenere normale-alta; definisce i tre gradi in cui viene suddivisa l’ipertensione arteriosa.

Definizioni e classificazione dei valori di pressione arteriosa.

Monitoraggio della pressione arteriosa in un caso di “ipertensione da camice bianco”. Si osserva un iniziale aumento dei valori pressori in coincidenza con l’applicazione del monitor di rilevazione della pressione arteriosa, che rapidamente si estingue.

Nei bambini (non lattanti), la pressione arteriosa sistolica si aggira sugli 85-100 mmHg e la pressione diastolica sui 55-65 mmHg. Si tengano presenti variazioni inerenti alla razza e all'abito costituzionale.

Classificazione dell'ipertensione arteriosa in base alla riduzione notturna dei valori di pressione arteriosa.

Le più importanti indicazioni al monitoraggio della pressione arteriosa sono: ipertensione “da camice bianco”; ipertensione borderline; ipertensione sistolica isolata nell’anziano; ipertensione resistente alla terapia; ipotensione ortostatica e/o postprandiale; problemi medico-legali.

Caratteristico è il monitoraggio della pressione arteriosa proprio in presenza di ipertensione da “camice bianco”: i valori pressori sono più elevati al momento del.

Nella maggior parte dei pazienti non è possibile identificare una causa responsabile dell’ipertensione arteriosa, che quindi viene definita essenziale o primitiva. Secondo le opinioni attualmente più accreditate molti sono i fattori che possono influire sullo stato ipertensivo:

fattori ambientali (lavoro, stress, alimentazione, ecc.);

fattori genetici;

ereditarietà culturale.

Ricerche condotte su gemelli e su famiglie con figli adottivi hanno dimostrato come una componente fondamentale nella fisiopatologia dell’ipertensione arteriosa essenziale sia quella genetica. Tra i difetti considerati ereditari sono stati indicati:

un’aumentata sintesi epatica dell’angiotensinogeno;

un’esagerata risposta simpato-adrenergica allo stress;

un elevato trasporto sodio-litio attraverso le membrane cellulari;

un difetto nell’escrezione urinaria di sodio;

la resistenza all’insulina;

un’aumentata reattività vascolare agli stimoli;

l’aumentata attività di sistemi bio umorali ad azione vasocostrittrice (renina-angiotensina, endotelina, ecc.) o la ridotta attività di sistemi ad azione vasodilatante (prostaglandine, chinine, ecc.).

Ecco quindi che sotto il profilo strettamente patogenetico varie teorie sono state nel tempo formulate: dalla sodio sensibilità legata a una ridotta capacità renale di eliminare il sodio, all’aumento delle resistenze periferiche con secondaria ipertrofia vascolare; dalla ridotta sensibilità all’insulina, soprattutto nei soggetti in sovrappeso; dal coinvolgimento del sistema renina-angiotensina; alla riduzione dei fattori vasodilatanti.

Si ritiene comunque verosimile che per sviluppare l’ipertensione essenziale sia necessaria l’interazione essenziale tra fattori ambientali, alimentari e substrato genetico.

Delle forme di ipertensione arteriosa secondaria ricordiamo:

A) Ipertensione nefro-parenchimale: si riscontra nelle glomerulonefriti acute diffuse nel corso delle quali la pressione arteriosa tende rapidamente a ritornare entro limiti normali con il miglioramento della malattia; nelle nefroangiosclerosi e nella periarteite nodosa che realizzano talvolta un’ipertensione maligna a rapida evoluzione verso l’exitus. Molte altre malattie renali decorrono con ipertensione arteriosa: la tossicosi gravidica, la glomerulonefrosi diabetica o sindrome di Kimmelstiel-Wilson, le pielonefriti croniche, il rene policistico, qualche volta anche i tumori renali e l’embolia dell’arteria renale. Un’accurata indagine sulle urine che sempre si impone in ogni iperteso, sarà in molti casi utile per inquadrare l’ipertensione nell’ambito della malattia fondamentale che la determina.

B) Ipertensione nefro-vascolare: è dovuta alla sofferenza ischemica di un rene per stenosi di un’arteria renale la quale induce iperplasia dell’apparato juxtaglomerulare e iperincrezione di renina:

— la renina determina liberazione di angiotensina I dall’angiotensinogeno;

— dall’angiotensina I deriva in via enzimatica l’angiotensina II, un octapeptide responsabile dell’arteriolo spasmo e quindi dell’ipertensione arteriosa;

— ma l’iperincrezione di renina stimola la secrezione aldosterone surrenale, donde iperaldosteronismo secondario che promuove un iperassorbimento tubulo-renale di sodio con ritenzione di sodio e di acqua la quale concorre ad aggravare l’ipertensione arteriosa.

La diagnosi si fonda:

— sulla dimostrazione radiografica e scintigrafica di un piccolo rene;

— sulla documentazione della stenosi dell’arteria renale mediante arteriografia renale selettiva;

— sugli alti valori di renina valutati con metodo radioimmunologico; particolarmente istruttivo il dosaggio della renina nel sangue refluo dal rene compromesso prelevato con cateterismo delle vene renali, la quale è tre volte superiore rispetto al restante sangue venoso;

— sugli alti valori di aldosterone nel sangue, valutato con metodo radioimmunologico;

Il feocromocitoma è un tumore funzionante della midollare surrenale o degli organi cromaffini caratterizzato a volte da un’anormale secrezione di adrenalina a volte da un’ipersecrezione associata di adrenalina e noradrenalina. L’origine dell’ipertensione del feocromocitoma consiste nell’azione diretta dell’adrenalina o della noradrenalina sulla contrazione arteriolare. I feocromocitomi realizzano i gradi più elevati di ipertensione arteriosa, talvolta in forma di crisi ipertensive di durata variabile e di pronta insorgenza, talvolta in forma di ipertensione stabile se pure punteggiata da crisi ipertensive.

La sindrome di Conn o iperaldosteronismo primitivo, induce ipertensione a causa dell’iperincrezione di aldosterone con ritenzione idrosalina.

E) Ipertensione della coartazione aortica: interessa elettivamente i distretti arteriosi degli arti superiori e del capo che sono a monte della coartazione. In un bambino o in un giovane il rilievo di un’ipertensione arteriosa agli arti superiori con ipotensione agli arti inferiori è patognomonico di coartazione aortica.

Le conseguenze di uno stato ipertensivo sono:

un’ipertrofia ventricolare sinistra: per il maggiore lavoro imposto al cuore dall’ostacolo alla circolazione periferica, che dà chiari segni di sé all’esame clinico, radiografico ed elettrocardiografico;

un a precoce usura dell’albero arterioso della grande circolazione con alterazioni di tipo arteriosclerotico responsabili dei più vari disturbi secondo gli organi e apparati colpiti. I distretti arteriosi maggiormente interessati Tabella 7. IX. Classificazione dell'ipertensione arteriosa secondo l'Organizzazione Mondiale della Sanità (OMS) sulla base dei danni d'organo.

Stadio I Assenza di segni clinici di danno d'organo

Stadio II Almeno uno dei seguenti segni di danno d'organo:
ipertrofia ventricolare sinistra (Rx, ECG, eco)
restringimento generalizzato o focale delle arterie retiniche
proteinuria e/o lieve aumento della creatininemia (1,2-2,0 mg/dl)
placche aterosclerotiche in sede carotidea, aortica, iliaca e femorale (Rx, eco-Doppler)

Stadio III Cuore: angina pectoris, infarto del miocardio, scompenso cardiaco
Cervello: TIA, ictus, encefalopatia ipertensiva
Retina: emorragie ed essudati con o senza papilledema
Rene: creatininemia > 2,0 mg/dl
Vasi: arteriopatia obliterante sintomatica, aneurisma dissecante aortico

Ipersfigmie e iposfigmie. Devono essere considerate:
le ipertensioni arteriose sistoliche senza parallelo aumento della pressione diastolica;
le ipertensioni arteriose diastoliche senza parallelo aumento della pressione sistolica.

L'ipersfigmia è un’ipertensione arteriosa sistolica con abbassamento della pressione diastolica e aumento della pressione differenziale. Il più tipico esempio di ipersfigmia è fornito dall’insufficienza aortica che è caratterizzata da un cospicuo incremento della pressione arteriosa differenziale dovuto al reflusso aorto-ventricolare diastolico. Un aumento della pressione arteriosa differenziale può aversi anche nelle tireotossicosi, nella pervietà del canale di Botallo e nelle fistole artero-venose, ma la causa di gran lunga più frequente è l’arteriosclerosi, nella quale è operante la diminuita elasticità dell’aorta.

L'iposfigmia è caratterizzata da un’ipertensione diastolica con pressione sistolica normale e pressione differenziale diminuita. Di fronte a un aumento isolato della pressione diastolica bisogna pensare all’ipertensione arteriosa decapita: un portatore di ipertensione arteriosa dopo un infarto miocardico o una crisi di insufficienza cardiaca può presentare una caduta della pressione sistolica per cedimento dell’energia di contrazione del ventricolo sinistro mentre la pressione diastolica persiste elevata perché le resistenze arteriolarie sono ancora operanti. Con la ripresa di una normale funzionalità cardiaca la pressione sistolica potrà nuovamente aumentare.

Ipotensione arteriosa. Si parla di ipotensione arteriosa quando i valori pressori sistolici sono inferiori a 110 e superiori a 85 mm Hg. Decorrono con ipotensione arteriosa:
le pericarditi acute e croniche: nelle quali è stato invocato lo scarso riempimento diastolico del cuore; analoga patogenesi avrebbero alcuni stati di ipotensione in portatori di varici venose;
le miocarditi acute e croniche e i postumi cicatriziali di infarti estesi del miocardio: nei quali sembra operante la deficienza contrattile del cuore con riduzione del volume minuto;
la stenosi mitralica e la stenosi aortica: che si oppongono a un ottimale deflusso del sangue dal cuore sinistro;
gli iposurrenalism i primitivi (morbo di Addison) e secondari a croniche e acute malattie infettive (convalescenza) o a ipopituitarismo anteriore (morbo di Simmonds);
talvolta l’ipotiroidismo e le cachessie (da fame, da cancro, da croniche malattie infettive) forse per insufficienza corticosurrenale;
alcune anemie alla cui patogenesi collabora la diminuzione della viscosità del sangue.

Ipotensione arteriosa ortostatica. L’ipotensione arteriosa ortostatica è caratterizzata da una brusca caduta dei valori pressori nel passaggio dalla posizione distesa alla posizione eretta. Si può riconoscere per variazioni tra clinostatismo e ortostatismo della pressione sistolica superiori a 30 mm Hg o della pressione diastolica superiori a 20 mm Hg. L’ipotensione ortostatica è dovuta a una carente regolazione da parte dei fattori neuro-umorali delle variazioni pressorie posturali. Si conoscono in clinica varie forme:
la malattia di Bradbuiy-Eggleston, caratterizzata da vertigini presincopali, assenza di tachicardia, incontinenza degli sfinteri e frequenti sincopi;
la sindrome di Shy-Drager, dovuta a degenerazione del SNC e interessamento dei tratti extrapiramidali e del nucleo dorsale del vago, così da impedire in ortostatismo l’abituale incremento delle catecolamine;
la sindrome di Riley-Day, malattia ereditaria legata a un gene autosomico recessivo dove, per alterato controllo riflesso del tono vasomotorio, si realizzano già alla nascita episodi di ipero ipotensione arteriosa;
alterazioni del volume plasmatico da malattie metaboliche (diabete mellito, porfiria acuta, ecc.);
malattie del SNC, quali m. di Parkinson, sclerosi a placche, ecc.;
prolungati periodi di allattamento;
simpaticectomie chirurgiche e farmaci (ganglioplegici, metildopa, ecc.).

La misurazione della pressione arteriosa in clinostatismo e poi in ortostatismo ha notevole importanza diagnostica:
nell’ipertensione essenziale i valori pressori aumentano nel passaggio in ortostatismo;
nell’ipertensione nefro-vascolare e nel feocromocitoma si riducono, talvolta in misura rilevante.

Collasso circolatorio

Il collasso circolatorio è un’ipotensione arteriosa grave caratterizzata da valori pressori sistolici inferiori agli 80 mm Hg. Si istituisce in maniera acuta e brutale per condizioni le più varie e si associa a un corteo sintomatologico caratteristico costituito da torpore mentale, astenia, polso filiforme, pallore con cute fredda e madida di sudore.

Di fronte a un collasso circolatorio bisogna pensare a una delle seguenti possibilità:
A) riduzione del ritorno venoso al cuore-.
— per emorragia acuta (in genere superiore agli 1-2 litri);
— per passaggio di plasma al di fuori del torrente circolatorio, nel corso di estese ustioni, di schiacciamenti con s p a p p o l a m e n t o di uno o più arti;
— per disidratazione a seguito di abbondanti perdite liquide da diarrea e vomito (colera, dissenteria bacillare, gastro-enteriti acute, oclusioni intestinali alte), o poliuria (diabete insipido privato di bevande, diabete mellito in acidosi, morbo di Addison in scompenso);
— per anormale ristagno di sangue nei distretti vascolari più periferici (capillari e piccole vene): ciò può verificarsi nello shock anafilattico (da medicamenti, da siero eterologo, da rottura di cisti da echinococco) per l’azione vasodilatatrice dell’istamina che si libera in gran quantità dai tessuti in simili condizioni; negli shock neurogeni da peritonite acuta diffusa, da pancreatite acuta emorragica, da prolungate manipolazioni chirurgiche su visceri addominali e talvolta nell’anestesia spinale;
B) riduzione del volume minuto per compromissione del cuore (shock cardiogeno). Simile condizione può realizzarsi:
— per difetto di riempimento diastolico (emopericardio o versamento pericardico con tamponamento del cuore);
— per insufficienza acuta del ventricolo sinistro (infarto del miocardio);
— per embolia polmonare;
— per occlusione dell’ostio mitralico (trombo a pallao mixoma peduncolato dell’atrio sinistro);
— nelle tachicardie parossistiche se l’efficienza contrattile del miocardio ventricolare non è ben conservata: particolarmente pericolose sono le tachicardie ventricolari e il flutter ventricolare, che solo per breve tempo è compatibile con la vita.

Cateterismo del cuore destro. Il cateterismo del cuore destro è una procedura diagnostica che richiede un’attrezzatura e una competenza particolari e che viene utilizzata essenzialmente per uno studio delle malattie congenite di cuore ai fini di staivi1 indicazione operatoria; può essere applicata anche accertare e valutare uno stato di ipertensione polmonare primitiva o secondaria.
Il cateterismo del cuore destro si propone i seguenti obiettivi:
seguire radiologicamente il percorso del catetere per documentare un eventuale anormale tragitto;
misurare la pressione vigente nell’atrio e nel ventricolo destro, nell’arteria polmonare e nei suoi rami;
prelevare del sangue dai singoli distretti per valutarne il contenuto in O2;
iniettare un mezzo di contrasto iodato per eseguire un’angiocardiografia selettiva.
Progressione del catetere. Normalmente il catetere passa dalla vena cava nell’atrio destro, discende nel ventricolo destro dove descrive un’ampia curva a concavità superiore e passa nel tronco principale dell’arteria polmonare; da questa poi si impegna in rami polmonari arteriosi di calibro minore.
In una comunicazione interatriale il catetere può passare dall’atrio destro nell’atrio sinistro descrivendo una curva, sempre a concavità superiore, ma che esclude il ventricolo destro; dall’atrio sinistro il catetere poi quasi sempre imbocca una vena polmonare (destra o sinistra), nel qual caso lo vedremo delinearsi nei campi polmonari rispettivamente di destra o di sinistra.
L'intervento per il cateterismo cardiaco viene praticato in anestesia locale (solo nei bambini è necessaria l'anestesia generale) con tecnica percutanea. Si utilizza la vena basilica oppure, più frequentemente, la femorale. All'interno della vena viene inserita una guida flessibile, su questa viene applicato un introduttore e quindi un catetere del calibro di circa 2,5-3 mm. Il catetere permette il prelievo di sangue e allo stesso tempo la misurazione della pressione. È buona norma introdurre il catetere nell'atrio destro, nel ventricolo destro e nell'arteria polmonare, fino a bloccarlo in un piccolo ramo di questa prima di procedere alla determinazione delle pressioni e al prelievo del sangue che saranno fatti cavità per cavità al momento dell'estrazione del catetere.
La pressione esistente nella cavità viene trasmessa lungo il catetere e raccolta da un trasduttore di pressione, del tipo a membrana piezoelettrica; l'apparecchio di registrazione consente la contemporanea inscrizione di un elettrocardiogramma. La determinazione del contenuto in O2 nel sangue estratto ai vari livelli sarà fatta con un ossimetro: è ovviamente indispensabile che il sangue estratto non sia contaminato da bolle d'aria incidentalmente penetrate dalla siringa.
Il cateterismo cardiaco in mano esperta è una tecnica ben tollerata, con una mortalità molto bassa; è spesso accompagnato da aritmie (extrasistoli, tachicardia parossistica) o da blocco di branca destro transitorio dovuti all'irritazione meccanica esercitata dalla punta del catetere sull'endocardio.

Pressione intracardiaca e intrapolmonare. In condizioni normali il cateterismo del cuore consente di rilevare le pressioni e i dati ossimetrici riportati in Tabella 7. X.
Si notino: l’uguaglianza dei valori pressori sistolici nel ventricolo destro e nell’arteria polmonare e la differenza dei corrispondenti valori diastolici; solo nell’arteria polmonare vige infatti una vera e propria pressione diastolica positiva.
Le curve di pressione registrate ai differenti livelli possono dimostrare:
— aumento della pressione intraventricolare e intrapolmonare. La condizione è caratteristica delle ipertensioni polmonari primitive o secondane, queste ultime in rapporto a croniche pneumopatie Tabella 7. X. Pressioni e saturazioni in ossigeno nelle cavità cardiache destre e sinistre.
Sistolica (mmHg) Diastolica (mmHg) Media (mmHg) Sat% (O 2)
Atrio destro 3 0 1 65-70
Ventricolo destro 25 0 /3 65-70
Arteria polmonare 25 5 15 65-70
Atrio sinistro (c. occludente) 12 2 5 (9 5 )
Ventricolo sinistro 120 0 /1 2 95
Aorta 120 80 100 95 tie (cor pulmonare cronico) o a vizi della valvola mitrale;
i valori della pressione sistolica possono raggiungere i 120 mm Hg, quelli della pressione diastolica gli 80 mm Hg;
aumento della pressione intraventricolare con diminuzione della pressione intrapolmonare. La condizione è caratteristica della stenosi polmonare e della sindrome di Fattoi: valori pressori intraventricolari di 100-200 mm Hg contrastano con i valori pressori vigenti nell’arteria polmonare che non superano i 5-15 mm Hg.
Si comprende l’utilità di questi dati quando vi sia il dubbio che un’ipertrofia ventricolare destra possa essere legata a una stenosi polmonare piuttosto che a un’ipertensione nel piccolo circolo, anche se non mancano elementi clinici di orientamento:
di fronte a un’ipertrofia ventricolare destra clinicamente ed elettrocardiograficamente certa con rinforzo e /o sdoppiamento del II tono polmonare penseremo a un’ipertensione polmonare se è ben evidente il disegno vascolare degli ili ai raggi X;
di fronte a un analogo reperto senza il rinforzo del tono polmonare e con esilità del disegno vascolare degli ili, penseremo a un ipertrofia ventricolare destra da stenosi polmonare.
Altri dati clinici di ordine generale e locale verranno in aiuto alla diagnosi.
Ossimetria. L’analisi del contenuto in O2 nel sangue prelevato attraverso il catetere dalle singole cavità del cuore e dei grossi vasi, porta ulteriori elementi a conforto della diagnosi degli shunt intracardiaci ed extracardiaci.
Portata cardiaca. Attraverso il cateterismo cardiaco è possibile misurare anche la portata cardiaca: per questa si utilizza il metodo di Fiele. Il metodo si basa sul principio che se in un minuto la concentrazione di O2 nel sangue passa da Cv (concentrazione nel sangue venoso misto) a Ca (concentrazione nel sangue arterioso), la differenza dovrà essere proporzionale alla quantità di sangue che è passata in tale minuto e quindi anche alla portata cardiaca (Q ).
Pertanto se la quantità di ossigeno (O 2) è pari a: (CaCv) x Q, la portata cardiaca (Q ) si potrà calcolare da: C >2/(C a Cv).
La portata cardiaca nell’adulto è pari a circa 5 l/min. In considerazione del fatto che la portata cardiaca varia in funzione della superficie corporea, usualmente si utilizza l’indice cardiaco che normalizza la portata cardiaca per la superficie corporea (1,73 m 2 ). L’indice cardiaco varia da 3 a 3,5 l/min /m 2. Il sangue contenuto nell’atrio destro viene considerato sangue venoso misto e presenta la massima desaturazione in O2.
Se ammettiamo che esista uno shunt interatriale sinistro-destro, potremo dimostrare una minore venosità del sangue atriale destro che sarà contaminato, per così dire, dal sangue arterioso cortocircuitato dall’atrio sinistro.
Se nel sangue venoso dell’atrio destro sarà dimostrato un contenuto in O2 maggiore di 2,5 vol.% rispetto al sangue raccolto dalla vena cava, uno shunt atriale sinistro destro è praticamente certo (con l’unica eccezione di anormale sbocco nell’atrio destro di una vena polmonare)
Nello shunt interventricolare sinistro-destro è sufficiente trovare un contenuto in O2 nel sangue ventricolare destro superiore di 0,8 vol.% rispetto all’atrio destro¡ in pratica le differenze raggiungono valori di 3 vol.% e oltre.
Nello shunt aorta-polmonare per canale di Botallo è necessaria invece una documentazione più fine condotta su sangue prelevato dal tronco principale e dai rami destro e sinistro dell’arteria polmonare: nel tronco sinistro potremo dimostrare un’eccedenza nel contenuto in 0 > superiore di 1,5 vol.% rispetto agli altri livelli.
Aree valvolari. La misura delle aree valvolari viene utilizzata per la quantificazione delle stenosi. Stabilito che il passaggio di un liquido attraverso un foro sottile cancellai fenomeni viscosi, se consideriamo: che la differenza di pressione tra due cavità (P I — P2) è pari a 1/2 x dv2, dove d è la densità e v la velocità del sangue attraverso l’orifizio e che la velocità è uguale alla portata cardiaca (Q) divisa per l’area valvolare (V); avremo in sintesi che P I P2 = 1/2 x d x (Q /A )2.
Sviluppando questa formula, avremo che l’area valvolare per la mitrale deriverà da: Q /(31 x VP1 — P2), e per l’aorta da: Q /(44 x VP1 P2), dove 31 e 44 sono specifiche costanti.
Cateterismo del cuore sinistro. Il cateterismo del cuore sinistro viene praticato introducendo controcorrente una sonda attraverso un’arteria brachiale. I rischi di questo procedimento sono maggiori per la possibilità di lesioni traumatiche delle valvole aortiche e delle arterie coronarie. Esso si propone:
di misurare la pressione intraaortica;
di misurare la pressione intraventricolare sinistra con particolare attenzione alla determinazione separata della pressione nella cavità ventricolare e nel canale di espulsione onde apprezzare un eventuale gradiente pressorio indicativo di stenosi subaortica; di effettuare un’angiocardiografia selettiva che potrà dare elementi diagnostici aggiuntivi nei vizi mitralici e aortici, nella coartazione aortica e nel dotto di Botallo;
di effettuare una coronarografia che presuppone il cateterismo degli osti coronarici.
Il grande sviluppo della coronarografia è dovuto alla diffusione della tecnica chirurgica del by pass aorta-coronarico e degli interventi di disostruzione coronarica nel trattamento dell’angina di petto che ovviamente richiedono un’esatta definizione della sede e dell’estensione della lesione ostruttiva coronarica.
L’impiego della via femorale transcutanea ha notevolmente contribuito alla diffusione della coronarografia. ECOCARDIOGRAFIA CUORE E VASI
L’ecocardiografia (ultrasonografia) è una metodica incruenta che permette di studiare le strutture cardiache ed è ormai entrata nell’armamentario diagnostico corrente quale mezzo insostituibile sia per la chiarezza dei reperti forniti, che per la facilità di esecuzione.

Gli ultrasuoni sono onde vibratorie di frequenza superiore ai 20.000 cicli al secondo che godono delle stesse proprietà dei suoni ma che non sono percepite dall’orecchio umano perché al di sopra della “zona sonora”. L’unità di misura degli ultrasuoni è il ciclo/secondo (c/s) o Hz: 1000 c/s equivalgono a 1 kHz (kiloherzt); 1.000.000 c/s equivalgono a 1 MHz (megahertz).

In ecocardiografia vengono usati ultrasuoni di alta frequenza (da 2 a 10 MHz) i quali in un mezzo omogeneo si propagano in linea retta proporzionalmente alla densità di questo e se incontrano una struttura di densità differente hanno la proprietà di riflettersi e rifrangersi ritornando verso la sorgente che li ha generati.

Ecocardiografia monodimensionale "M-mode". La metodica ecocardiografica monodimensionale “M-mode” è una misurazione che si basa su ultrasuoni in funzione del tempo, adatta per lo studio di strutture ad alta velocità come ad esempio le valvole cardiache. L’elemento essenziale della funzione “M-mode” è il trasduttore a sonda il cui cristallo di quarzo (o di ceramica ferroelettrica al titanato di bario o titanato zirconato di piombo) vibra per risonanza con un campo elettrico di corrente alternata in virtù del principio della piezoelettricità. Ogni treno di onde emesso dal cristallo ha la durata di un millisecondo e gli intervalli fra i singoli treni servono per raccogliere e registrare gli echi riflessi captati dal medesimo cristallo e da questo trasformati in differenze di potenziale. La sonda ecocardiografica, che è manovrabile a mano, comprende:

il cristallo piezoelettrico disposto a sandwich fra due elettrodi, uno prossimale e uno distale;
Xelettrodo prossimale che poggia su uno strato di materiale di sostegno capace di smorzare gli ultrasuoni prodotti dal cristallo i quali altrimenti si propagherebbero anche all’indietro interferendo con gli echi di ritorno;
Xelettrodo distale che è separato dall’esterno mediante una superficie che sarà posta a contatto con il corpo;
il tutto isolato acusticamente all’interno di un contenitore metallico.

Gli elettrodi del trasduttore:
forniscono in maniera pulsante la corrente alternata che genera nel cristallo i successivi treni di onde ultrasonore ;
— sono in grado di registrare negli intervalli fra i singoli treni i corrispondenti echi riflessi di ritorno.

Gli ultrasuoni si propagano in linea retta all’interno del corpo dalla superficie di contatto con la pelle finché non trovano un’interfaccia riflettente: in tal caso parte dell’energia ultrasonora prosegue oltre all'ostacolo e parte viene riflessa all’indietro verso il trasduttore.

L’energia degli echi riflessi è proporzionale all’impedenza acustica dell’interfaccia incontrata dal fascio ultrasonoro; questa dipende dalla densità della struttura anatomica corrispondente ed è massima quando il trasduttore è orientato perpendicolarmente a detta superficie.

Quando invece le onde ultrasonore incontrano una superficie scabra e irregolare si verifica una loro diffrazione e il segnale eco risulterà meno netto rispetto a quello delle interfacce riflettenti.

Via via che i singoli treni di ultrasuoni si propagano nelle strutture anatomiche in esame, il cristallo del trasduttore ne riceve gli echi provenienti dalle interfacce che il fascio ultrasonoro attraversa successivamente.

Ogni eco che colpisce il cristallo vi genera vibrazioni proporzionali le quali vengono convertite in segnali elettrici dell’ordine dei microvolts. Questi segnali sono trasformati in segnali video opportunamente amplificati su un oscilloscopio a raggi catodici. Mediante un dispositivo a fibre ottiche le loro immagini vengono trascritte su carta sensibile che scorre alla velocità di 25-100 mm/s in contemporanea a un tracciato di repere (elettrocardiogramma o fonocardiogramma).
Questi segnali forniscono una rappresentazione assiale tempo/movimento che ci informa sulle strutture attraversate dal fascio ultrasonoro alle varie profondità e sul loro movimento.

Registrazione ecocardiografica
I requisiti per una buona registrazione ecocardiografica sono i seguenti:
le strutture da esaminare devono essere perpendicolari al fascio di ultrasuoni: per questo la sonda viene applicata sulla regione precordiale a paziente supino girato sul fianco sinistro, con piano superiore del letto inclinato sui 30°;
il fascio di ultrasuoni non deve incontrare mezzi gassosi perché gli ultrasuoni si propagano male nell’aria: per questo la sonda tenuta a stretto contatto con la parete toracica dirige il fascio ultrasonico attraverso l’infineestra ecocardiografica 1-2 cm all’esterno della linea margino-sternale sinistra, che corrisponde all’area di ottusità assoluta del cuore, là dove non vi è interposizione di un lembo polmonare;
il fascio di ultrasuoni non deve incontrare le coste perché il tessuto osseo assorbe eccessivamente gli ultrasuoni: dovrà essere pertanto posto all’interno di uno spazio intercostale.

Così collimata, la sonda è fatta ruotare in senso apicobasale e le registrazioni vengono eseguite lungo quattro direttrici principali che consentono di indirizzare il fascio ultrasonico attraverso strutture ben identificabili. Purtroppo la variabilità topografica individuale del cuore all’interno del torace non consente una standardizzazione esatta dell’esplorazione ecocardiografica che si avvale molto dell’esperienza dell’osservatore e resta per questo una procedura di esecuzione non sempre facile.

Ecocardiogramma "M-mode" normale
Al di sotto della parete toracica anteriore il fascio di onde ultrasoniche incontra:
A) nella posizione ecocardiografica 4:
la parete anteriore del ventricolo destro (non sempre distinguibile dalla parete anteriore del torace);
la cavità ventricolare destra (non sempre apprezzabile);
il setto interventricolare con il caratteristico abbassamento e ispessimento sistolico;
la cavità ventricolare sinistra in prossimità del muscolo papillare posteriore;
la parete posteriore del ventricolo sinistro con il caratteristico innalzamento e ispessimento sistolico: questa parete ha talvolta limiti ben definiti che esprimono gli echi epicardici e pericardici;
B) nella posizione ecocardiografica 3:
la parete anteriore del ventricolo destro ;
il
Sist. Diast. Sist.
— la cavità ventricolare destra ;
— il setto interventricolare (con i movimenti sopra ricordati);
— la cavità ventricolare sinistra nel suo diametro massimo, al cui interno appaiono i lembi anteriore e posteriore della valvola mitrale animati da movimenti opposti (di apertura in diastole e di chiusura in sistole). I movimenti del lembo anteriore mitralico disegnano un’imma
gine a M, quelli del lembo mitralico posteriore un 'immagine a W, ma molto meno distinta;
C) nella posizione ecocardiografica 2-,la parete anteriore del ventricolo destro ;
la cavità ventricolare destra;
il setto interventricolare (animato da movimenti di ampiezza minore);
il foglietto anteriore della valvola mitrale (l’eco di quello posteriore non è più apprezzabile);
la cavità atriale sinistra;
la parete postero-inferiore dell’atrio sinistro (che continua in alto la parete posteriore del ventricolo sinistro);
D) nella posizione ecocardiografica 1:
la parete anteriore del ventricolo destro;
la cavità ventricolare destra;
la parete anteriore dell’aorta (che continua in alto il setto interventricolare): presenta un movimento anteriore in sistole e posteriore in diastole;
la cavità aortica con gli echi delle valvole semilunari-. in diastole i tre lembi accollati al centro rinviano un’eco netta e sottile diretta posteriormente , in sistole due dei tre lembi sigmoidali sono apprezzabili nel loro movimento di apertura e di accollamento alle pareti aortiche come echi vibranti che disegnano un’immagine a scatola simile a un rettangolo obliquo contenuto nel lume dell’aorta;
la parete posteriore dell’aorta che si muove parallelamente a quella anteriore e non è distinguibile dalla parete anteriore dell’atrio sinistro;
la cavità dell’atrio sinistro;
la parete posteriore dell’atrio sinistro.

Le immagini delle valvole tricuspide e polmonare in condizioni normali sono difficilmente visibili e di cattiva qualità per motivi di collimazione: in tesi generale gli echi che ne esprimono i movimenti sono simili a quelli descritti per la valvola mitrale e aortica.

L’ecocardiografia M -mode consente di valutare:
di valutare le dimensioni di alcune cavità cardiache e dell’aorta ascendente;
di valutare lo spessore e il movimento delle loro pareti;
di valutare gli apparati valvolari mitralico e aortico;
di identificare la presenza di masse intracavitarie abnormi;
di identificare la presenza di un versamento pericardico.

Dimensioni delle cavità cardiache e dell'aorta ascendenteÈ possibile misurare con sufficiente precisione il diametro della cavità ventricolare destra, della cavità ventricolare sinistra, della cavità atriale sinistra e del bulbo dell’aorta.

La cavità ventricolare destra può essere apprezzata in tutte 4 le proiezioni standard; potrà apparire dilatata in molte cardiopatie congenite con sovraccarico del ventricolo destro (difetti del setto interatriale, tetralogia di Fallot, stenosi della valvola polmonare), nelle ipertensioni polmonari (cor polmonare cronico, vizi mitralici in scompenso, scompenso congestizio destro, embolia polmonare determinando un brusco aumento delle pressioni). In questi casi la dilatazione della camera ventricolare destra potrà rendere apprezzabile qualche corda tendinea appartenente alle strutture sottovalvolari della tricuspide.

La cavità ventricolare sinistra è particolarmente ben misurabile nelle proiezioni 3 e 4 nelle quali sarà possibile apprezzare anche in ingrandimenti minori. Apparirà dilatata nell’insufficienza mitralica, nei vizi aortici, nelle ipertensioni arteriose, nelle miocarditi e nelle cardiomiopatie dilatative. Nelle dilatazioni estreme l’apparato valvolare mitralico risulta sproporzionatamente piccolo all’interno della grande cavità ventricolare.

La cavità atriale sinistra è ben evidente nella proiezione 1. Nella stenosi e nell’insufficienza mitralica si rilevano i massimi gradi di dilatazione dell’atrio, ma anche nello scompenso congestizio sinistro le dimensioni della camera atriale appaiono eccedenti.

Il bulbo aortico è ben apprezzabile in proiezione 1 nelle ectasie aortiche ; negli aneurismi esso appare distrettualmente dilatato.

Spessore delle pareti delle camere cardiache e dell'aorta
Lo spessore della parete anteriore del ventricolo destro non è quasi mai valutabile in quanto gli echi corrispondenti si confondono con gli echi della parete toracica anteriore. Lo spessore del setto interventricolare, che generalmente è ben delineato da due echi paralleli più intensi che ne indicano il confine con le cavità ventricolari, è invece distintamente misurabile. Lo spessore della parete posteriore del ventricolo sinistro è parimenti di facile misurazione perché delimitato posteriormente dalla linea iperecogena densa del pericardio. Un ispessimento della parete posteriore del ventricolo sinistro e del setto consente di identificare l’ipertrofia del ventricolo sinistro. Un ispessimento isolato asimmetrico del setto interventricolare è di importanza diagnostica nella cardiomiopatia ipertrofica-ostruttiva o nella stenosi sub-aortica.

Un assottigliamento della parete posteriore del ventricolo sinistro con dilatazione della camera ventricolare è orientativo per una cardiomiopatia dilatativa. ```
E VASI
Figura 7.90. Stenosi mitraiica con aritmia totale per fibrillazione atriale. Rigidità del movimento dei lembi valvolari mitralici che si presentano iperecogeni in quanto calcitici; è apprezzabile la disuguaglianza delle sistoli in funzione deU’aritmia.
Figura 7.91. Stenosi mitraiica. I lembi della valvola mitrale si muovono consensualmente in diastole, cioè durante la loro apertura (freccia) e appaiono ipomobili e ispessiti per le alterazioni fibro-calcifiche, con scomparsa della normale M del lembo anteriore mitralico.
Un assottigliamento distrettuale della parete posteriore del ventricolo sinistro indica gli esiti cicatriziali di un infarto del miocardio.
Movimenti delle pareti delle camere cardiache e dell'aorta
L’ispessimento sistolico della parete posteriore del ventricolo sinistro e del setto interventricolare fra loro in opposizione è un indice di valida contrazione del cuore. Le misure dei diametri diastolici e sistolici del ventricolo sinistro con l'esame monodimensionale consentono la misurazione della frazione di accorciamento (FA) i cui valori di normalità sono > 30%.
Nell’ipertensione polmonare si assiste alla comparsa di un movimento paradosso del setto interventricolare il quale si ispessisce in sistole verso il ventricolo destro e non più come di norma verso il ventricolo sinistro.
Un assottigliamento del seno con ridotti movimenti può essere indicativo di infarto settale.
Nell’insufficienza aortica le pareti del ventricolo sinistro risultano ispessite e le escursioni sisto-diastoliche aumentate a causa del maggiore carico di volume diastolico.
Nelle cardiomiopatie dilatative le pareti del ventricolo sinistro sono di solito ridotte di spessore e le loro escursioni sisto-diastoliche ridotte, con una frazione di eiezione bassa.
Nell’infarto del miocardio e nei suoi postumi può esservi un’ipocinesia distrettuale ben apprezzabile se paragonata al normale ispessimento sistolico del setto interventricolare.
Nell’aneurisma della parete posteriore dei ventricolo sinistro è possibile apprezzare un movimento paradosso di espansione sistolica nella zona dell’aneurisma.
I movimenti del bulbo aortico sono sempre ben visibili: la parete aortica è infatti molto ecogena e lo diventa ancora più quando sia presente un’ateromasia calcifica; in tal caso è caratteristica la presenza di echi multipli paralleli in corrispondenza della parete aortica.
Apparati valvolari
L’eco cardiografia M-mode ha perso molto della sua importanza nella diagnosi delle valvulopatie grazie all’evoluzione della tecnica che oggi consente di sfruttare metodiche bidimensionali più raffinate; tuttavia in alcune patologie valvolari può ancora fornire indicazioni utili come nelle malattie della valvola mitrale e della valvola aortica.
Nelle endocarditi acute e subacute, ad esempio, le vegetazioni valvolari realizzano echi spessi e tremolanti in presenza di motilità valvolare conservata.
Nella stenosi mitraiica le alterazioni ecopossono essere di tipo diverso (Figg. 7.90, 7.91):
in diastole è ridotta la distanza fra gli echi del lembo mitralico anteriore e quelli del lembo mitralico posteriore, per diminuzione dell’ampiezza e della velocità di escursione proto(E) e telediastolica (A) (e alle corrispondenti E1 e A1 del lembo posteriore); queste esprimono rispettivamente la velocità del riempimento rapido ventricolare e del riempimento telediastolico dovuto alla contrazione atriale (l’escursione A manca nella fibrillazione atriale). Nei casi estremi la normale M, dovuta al movimento anteriore del lembo mitralico anteriore, è sostituita da un’onda rigida, cupoliforme, ricca di echi densi per le alterazioni fibrocalcifiche; allo stesso modo la normale W del lembo posteriore risulta parimenti ispessita, iperecogena e manifesta un movimento paradosso anteriore consensuale al lembo anteriore;
in sistole si nota la disgiunzione degli echi riflessi dai due lembi; la presenza di echi multipli paralleli è il più delle volte da attribuire ad allungamento e ispessimento di corde tendinee.

Difetti settali
Eccezionalmente una larga deiscenza del setto interventricolare può essere documentata mediante una scansione continua dalla posizione 3 alla posizione 2.
Figura 7.92. Prolasso della valvola mitrale: si evidenzia ampio prolasso del posteriore durante tutta la fase sistolica.
Nell 'insufficienza mitralica le alterazioni ecocardiografiche M-mode non sono particolarmente significative; si nota, per lo più, un aumento dei diametri diastolici del ventricolo sinistro e un ingrandimento atriale sinistro. Vi può essere anche un aumento di ampiezza e di velocità di apertura della valvola (aumento del tratto D-E) ma il referto è spesso offuscato dall’iperecogenicità della mitrale ispessita e /o calcifica.
Nel prolasso della valvola mitrale per allungamento delle corde tendinee e /o degenerazione mixoide dei veli valvolari si realizza in sistole la protusione di uno o di entrambi i lembi mitralici nell’atrio sinistro (Fig. 7.92). Questo movimento può essere pansistolico, ma il più delle volte è mesotelesistolico, e in tal caso si accompagna a un caratteristico soffio e /o a un click. La protusione meso-telesistolica del lembo posteriore della valvola mitrale verso l’atrio sinistro è denunciata da un movimento posteriore dell’eco corrispondente, in associazione alla presenza di numerosi echi sistolici paralleli dovuti alle corde tendinee. Il referto è patognomonico, ma non lo è altrettanto lo spostamento posteriore pansistolico dei due veli, che può avere origine anche da una patologia miocardica.
Nella stenosi aortica valvolare le alterazioni più significative sono il ritardo e la diminuzione dell’apertura delle cuspidi, che delineano la normale immagine a scatola.
Sono quasi sempre presenti in diastole echi multipli, densi e spessi che obliterano il lume aortico e sono dovuti alla fibrosi e calcificazione delle cuspidi semilunari aortiche.
Nell’insufficienza aortica vi può essere una disgiunzione diastolica degli echi provenienti dalle cuspidi semilunari, ma il referto più caratteristico è il fluttering del lembo anteriore della valvola mitrale dovuto al rigurgito aorto-ventricolare.
In presenza di aterosclerosi aortica, le calcificazioni valvolari permettono una buona visualizzazione dell’apertura delle semilunari.
Masse intracardiache
Una massa intraatriale sinistra si presenta come un plus di echi all’interno della cavità atriale
Il rilievo non è tecnicamente facile e richiede conferma con differenti assetti di sensibilità dell’ecocardiografo. Una simile immagine:
può essere ritmicamente mobile e protudere nel ventricolo sinistro durante la diastole, dove si rende apprezzabile dietro il lembo anteriore della mitrale per rientrare nell’atrio durante la sistole: in tal caso la diagnosi di mixoma dell'atrio sinistro è praticamente certa;
può apparire adesa alla parete atriale posteriore o anteriore (cioè all’immagine della parete posteriore dell’aorta) e non manifestare movimenti particolari durante la dinamica cardiaca: in tal caso viene identificata come un trombo, più raramente come un tumore o una cisti da echinococco.
Una massa intraventricolare sinistra si presenta parimenti come un plus di echi immobili durante la dinamica cardiaca. Il più delle volte si tratta di un trombo parietale intraventricolare e questa ipotesi può essere avvalorata da una concomitante acinesia della parete là dove la massa aderisce (postumo di un infarto del miocardio).
Versamento pericardico
Normalmente l’eco M-mode visualizza solo il pericardio posteriore che appare come una linea densa e spessa comprensiva dei due foglietti pericardici fra loro aderenti; nelle rivoluzioni cardiache questa linea non si muove in parallelo con il miocardio. Gli elementi di diagnosi ecocardiografica sono costituiti dalla separazione (in genere anecogena) dei foglietti pericardici per la presenza di liquido o anche la semplice evidenza di un ispessimento dei foglietti (aumentata ecogenicità).
Il limite della metodica M-mode è costituito dalla difficoltà di quantizzare e localizzare il versamento e inoltre dalla possibilità che vi possano essere cause di errore come nel caso di grasso epicardico, mega-atrio sinistro, dilatazione del seno coronarico, pseudoaneurisma del ventricolo sinistro, versamenti pleurici, le vene polmonari. L’eco bidimensionale fornisce informazioni molto più attendibili e più precise sulla quantità e sulla sede dei versamenti.
La pericardite essudativa per la presenza di liquido nella cavità pericardica, in grado di provocare clinicamente turgore delle vene giugulari (Fig. 7.93), realizza lo scollamento dei due foglietti del pericardio e si manifesta come uno
``` ""
L'ecocardiografia B-mode permette di visualizzare le strutture cardiache, come il ventricolo sinistro, il ventricolo destro, l'atrio sinistro e l'atrio destro. Si possono apprezzare il setto interatriale e interventricolare.

Inclinando la sonda, è possibile ottenere diverse proiezioni:

*   Proiezione apicale cinque camere, che include anche l'aorta.
*   Proiezione apicale due camere, che esclude il cuore destro.

La proiezione apicale (2 e 4 camere) è utile per calcolare i volumi ventricolari e valutare la contrattilità del ventricolo sinistro. La frazione di eiezione (FE), che misura la funzione sistolica del ventricolo sinistro, è considerata normale se è superiore al 55%.

La finestra sottocostale è utile in pazienti enfisematosi. La finestra soprasternale permette di visualizzare l'arco aortico.

L'esame ecocardiografico "B-mode" si esegue in diverse proiezioni, valutando:

*   Le dimensioni e la morfologia delle camere cardiache e dei vasi.
*   Lo spessore e il movimento delle pareti.
*   La morfologia e il movimento delle valvole.
*   Eventuali masse all'interno del cuore.

L'atrio sinistro è una cavità ovale con pareti sottili. Si evidenzia nelle proiezioni parasternale asse lungo, parasternale asse corto, apicale quattro camere e sottocostale.

Una dilatazione dell'atrio sinistro si osserva in caso di stenosi o insufficienza mitralica, shunt destro-sinistro e scompenso congestizio sinistro.

Un restringimento dell'atrio sinistro può essere causato da shunt sinistro-destro o compressione da aneurisma del seno di Valsalva.

Nei portatori di valvulopatia mitralica con mega-auricola sinistra e nelle aritmie atriali croniche, si possono osservare trombi parietali endocardici.

La valvola mitrale è facilmente identificabile con l'ecocardiografia "B-mode". La proiezione parasternale asse lungo mostra i lembi mitralici, mentre la proiezione parasternale asse corto mostra il diametro dell'ostio valvolare.

Nella stenosi mitralica, i lembi valvolari sono ispessiti e deformati. Nell'insufficienza mitralica, i lembi valvolari sono ispessiti, deformati e calcificati.

Il ventricolo sinistro è una cavità ellissoidale con pareti spesse. Si distinguono una regione posteriore di afflusso e una regione anteriore di efflusso.

Le proiezioni parasternale asse lungo e apicale quattro camere sono utili per lo studio del ventricolo sinistro.

Un aumento di volume del ventricolo sinistro può essere dovuto a:

*   Aumento di volume della cavità senza aumento dello spessore delle pareti (scompenso congestizio, miocarditi, cardiomiopatie dilatative).
*   Aumento di volume della cavità con aumento dello spessore delle pareti (ipertrofia eccentrica).
*   Aumento dello spessore delle pareti con scarsa o nulla dilatazione della cavità (ipertrofia concentrica).
*   Aumento dello spessore delle pareti con restringimento della cavità (cardiomiopatie restrittive).

L'aneurisma del ventricolo sinistro, complicanza dell'infarto miocardico, si manifesta come espansione circoscritta. I trombi endocardici si presentano come masse iperecogene.

Le anomalie regionali della mobilità parietale, associate all'infarto miocardico, si possono dimostrare nelle proiezioni in asse corto.
"" Figura 7.109. Presenza di trombo all’interno del ventricolo sinistro adeso al setto interventricolare (freccia).
In tutti i casi è essenziale lo studio del setto interventricolare nella proiezione apicale quattro camere.
Valvola aortica. La valvola aortica, formata dalle tre cuspidi semilunari (cuspide coronarica destra, cuspide coronarica sinistra e cuspide non coronarica posteriore) è ben visibile nelle proiezioni parasternali in asse lungo e in asse corto delle quali quest’ultima può evidenziare le tre commissure e le tre cuspidi valvolari.
Nella stenosi aortica valvolare la valvola è ben visibile per l’iperecogenicità e il maggiore spessore delle cuspidi (ispessite per fibrosi e/o calcificazione), ma si presenta deformata, con lembi poco separati e orifizio aortico ristretto.
Aorta. La porzione iniziale dell’aorta ascendente può essere visualizzata nelle proiezioni parasternali in asse lungo e in asse corto, l’arco aortico e i grossi vasi nella proiezione soprasternale.
b) le stenosi subaortiche che possono essere dovute:
a un’ostruzione localizzata in forma di membrana, di anello fibroso o più raramente di tunnel fibromuscolare che restringa il tratto di efflusso del ventricolo sinistro subito al di sotto delle valvole semilunari aortiche;
a un’ipertrofia del setto interventricolare nel contesto di una stenosi subaortica o di una cardiomiopatia ipertrofica di tipo ostruttivo.
La cardiomiopatia ipertrofica asimmetrica è una cardiomiopatia ostruttiva ereditaria nella quale un’ipertrofia settale circoscritta di carattere malformativo protruende nel canale di efflusso del ventricolo sinistro realizzando un restringimento.
Figura 7.110. Massa Intracavitaria ventricolare sinistra: l’enorme massa (verde) si sposta durante la sistole verso il canale di efflusso (asse lungo parasternale del ventricolo sinistro).
Figura 7.111. Cardiomiopatia ostruttiva: ispessimento della parete (A) e del setto interventricolare (B) (scansione apicale quattro camere).
Figura 7.112. Cardiomiopatia restrittiva (stenosi subaortica): ispessimento del setto Interventricolare (asterisco) che costituisce un ostacolo all’efflusso del ventricolo sinistro (scansione in asse lungo parasternale del cuore sinistro).
L’aneurisma aortico è indicato da una dilatazione dell’aorta ascendente.
L’aneurisma del seno di Valsalva offre un’immagine caratteristica di circoscritta protusione del vaso al disopra dell’anello fibroso.
Nell'aneurisma dissecante potrà essere dimostrata la dilatazione del bulbo aortico e la raccolta ematica denunciata dalla separazione in due del normale eco singolo della parete.
Nella stenosi aortica sopravalvolare, rara malattia congenita associata a facies da folletto, ritardo mentale e ipercalcemia, l’eco “B-mode” precisa il tipo anatomico: se membranosa per presenza di un diaframma fibroso pochi centimetri al di sopra dell'anulus, se ipoplasica o a clessidra per una più estesa condizione stenosante.
Figura 7.115. Dilatazione dell’atrio destro e Ipertrofia del ventricolo destro In stenosi valvolare polmonare (scansione apicale quattro camere).
Valvola tricuspide.
Cuore destro
Atrio destro.
Le proiezioni migliori per l’atrio destro sono l’apicale quattro camere, la parasternale in asse lungo per il cuore destro e la sottocostale in asse lungo.
La dilatazione dell’atrio destro si osserva nei sovraccarichi di volume e di pressione cioè nelle sindromi da iperafflusso polmonare per shunt sinistro-destro e nell’ipertensione ventricolo-atriale destra della stenosi polmonare, dell’insufficienza tricuspidalica primitiva o secondaria, e della sindrome di Fallot.
Nell’atresia curiale destra si riscontra una diminuzione delle dimensioni dell’atrio destro.
 Figura 7.116. Endocardite tricuspidale: ecocardiogramma bidimensionale in proiezione quattro camere apicale.
Le proiezioni migliori per evidenziare la valvola tricuspide sono l’apicale quattro camere e la parasternale in asse lungo per il tratto di efflusso del ventricolo destro le quali vedono le cuspidi anteriore e posteriore, e la parasternale in asse corto che talvolta ne visualizza tutti e tre i veli.
Nella stenosi tricuspidale reumatica, da carcinoide, da fibroelastosi o da fibrosi endomiocardica, il reperto ricorda quello della stenosi mitralica: lembi ispessiti, deformati, iperecogeni, poco mobili.
Nell'insufficienza tricuspidale non vi sono elementi diretti probativi, il vizio si associa comunque a ipertrofia-dilatazione del ventricolo destro.
Nel l'anomalia di Ebstein il basso impianto della valvola sulle pareti del ventricolo destro è ben dimostrabile nella proiezione apicale quattro camere; coesistono dilatazione dell’atrio destro e difetto settale interatriale.
Arteria polmonare.
Setto interatriale e setto interventricolare, una dilatazione della cavità con aumento di spessore delle pareti si osserva nella stenosi valvolare polmonare e nella stenosi infundibolare polmonare, nell’ipertensione polmonare cronica primitiva o secondaria a bronco-pneumo-pleuropatie o a vizio mitralico.
La proiezione elettiva per il tratto di efflusso del ventricolo destro è la parasternale in asse lungo: nella stenosi polmonare infundibolare si nota un restringimento di questa sezione con protusione degli echi parietali nel lume infundibulare; generalmente si tratta di un vizio complesso nel quale la stenosi infundibolare si associa a difetto settale interventricolare, destroposizione aortica e ipertrofia ventricolare destra entro il perimetro delle sindromi di Fallot.
I tumori del cuore destro sono rari ma ben documentabili.
Valvola polmonare.
Ventricolo destro.
Il sovraccarico di volume del ventricolo destro si palesa con una dilatazione notevole della camera ventricolare e si osserva negli shunts sinistro-destri per ritorno venoso anomalo polmonare o comunicazione interatriale, nell’insufficienza tricuspidale e nella rottura in atrio destro di un aneurisma del seno di Valsalva.
Nell’ipertrofia ventricolare destra, che si realizza per un aumento delle resistenze all’efflusso, si manifesta anche una dilatazione della cavità con aumento di spessore delle pareti.
Setto interatriale.
I difetti settali interatriali si manifestano con la presenza di un foro di comunicazione nella parte alta del setto o nella sua parte bassa.
Figura 7.117. Difetto settale interatriale (ostium secundum) (scansione apicale quattro camere) (A): ampio foro di comunicazione fra i due atri nella parte alta del setto interatriale (frecce).
Figura 7.118. Aneurisma del setto interatriale (scansione apicale quattro camere) con convessità verso l’atrio sinistro, dilatazione delle sezioni destre, lieve scollamento pericardico dietro le sezioni destre, soprattutto dietro l’atrio destro.
Setto interventricolare.
L'ispessimento del setto interventricolare con concomitante aumento di spessore della parete libera si osserva nei sovraccarichi di volume del ventricolo sinistro e soprattutto nei sovraccarichi di pressione.
Un ispessimento isolato del setto interventricolare è caratteristico della stenosi subaortica ipertrofica, e della cardiomiopatia ostruttiva che abbiamo già trattato in precedenza.
Figura 7.119. Difetto del setto interventricolare (morbo di Roger) (scansione sottocostale): piccolo foro di comunicazione nella porzione membranosa del setto interventricolare (freccia).
I movimenti del setto interventricolare offrono utili suggerimenti diagnostici ma possono essere meglio valutati in eco “M-mode”. Il movimento paradosso sistolico del setto nell'ischemia miocardica per la quale il setto ipocinetico viene spinto verso il ventricolo destro dalla valida contrazione sistolica ventricolare sinistra;
il movimento paradosso sistolico e diastolico del setto nei sovraccarichi del ventricolo destro;
il movimento paradosso diastolico del setto nella stenosi mitralica e nell’insufficienza aortica.

I difetti settali interventricolari possono essere alti o bassi, interessando questi ultimi la parte muscolare. Sono dimostrabili nell’80% dei casi con un 10% di falsi positivi. Si può trattare di difetti isolati (morbo di Roger) o pure associati a destrop posizione aortica con aorta a cavaliere del setto (sindrome di Fallot).

Versamento pericardico. L’ecocardiografia bidimensionale offre la possibilità di quantizzare realmente il versamento pericardico e consente di localizzare la sede della raccolta pericardica:
raccolte saccate di liquido essudatizio o ematiche possono essere individuate con una completa visualizzazione di tutto il cavo pericardico; queste sono particolarmente frequenti in fase post-chirurgia cardiaca;
la presenza di fibrina può indicare una pericardite sierofibrinosa e può indicare la presenza di pericarditi recidivanti.
La localizzazione di un versamento piccolo di solito è all’apice o alla giunzione atrio-ventricolare sinistra, mentre un versamento moderato tende a estendersi anche anteriormente. Quando il versamento è abbondante esso si accumula circonferenzialmente e il cuore presenta all’interno del sacco pericardico dei movimenti oscillatori.
La determinazione del contenuto del versamento pericardico non è possibile con l’ecocardiografia in quanto non esistono differenze ecorilevabili fra versamento sieroso ed emopericardio; tuttavia nel caso dell’ematoma possono essere presenti all’interno del pericardio alcune masse solide granulari, mentre un versamento purulento può essere sospettato dalla presenza di tralci di fibrina nel cavo pericardico:
un versamento neoplastico può essere svelato dalla presenza di masse solide adese ai foglietti pericardici;
il tamponamento cardiaco è un quadro che si verifica quando la pressione all'interno del pericardio supera la pressione delle camere cardiache; il quadro clinico che ne consegue è caratterizzato da una bassa gittata, da un’elevata pressione venosa, da ipotensione e polso paradosso. L’ecocardiografia consente rapidamente di individuare la presenza di un versamento pericardico abbondante, di un collasso delle pareti atriali e ventricolari destre e di variazioni respiratorie dei volumi ventricolari;
la pericardite costrittiva può essere causata da episodi ripetuti di pericardite recidivante, chirurgia cardiaca e terapia radiante, e i foglietti pericardici risultano ispessiti, fibrotici e calcifici. L’ecocardiografia dimostra una certa iperiflettenza dei foglietti pericardici, dilatazione della camera atriale sinistra con dilatazione delle vene cava ed epatiche.

Ecocardiografia Doppler. L’evoluzione tecnologica ha portato a ideare e a costruire ecocardiografi sofisticati che abbinano la tecnica ecocardiografica a quella velocimetrica; in questi apparecchi:
l'ecografia è in grado di delineare i profili anatomici delle strutture del cuore;
la velocimetria consente di evidenziare e misurare la velocità del sangue circolante all’interno delle camere cardiache e dei grossi vasi e di stabilire con precisione la direzione e il tipo di flusso.
Gli ultrasuoni generati da una sonda a cristalli piezoelettrici vengono diretti in fascio sulle strutture cardiache da esaminare; essi obbediscono alle leggi della riflessione in funzione delle interfacce che trovano nel loro percorso e dell’angolo di incidenza (riflessione massima per gli angoli di 90 °).
Nel loro viaggio di ritorno gli echi riflessi colpiscono il cristallo generatore, dove evocano, sempre in via piezoelettrica, la proporzionale produzione di differenze di potenziale.
Quando il fascio ultrasonoro raggiunge un mezzo in movimento (ad esempio il sangue circolante nelle camere cardiache) è possibile misurare l'effetto Doppler, cioè la differenza tra la frequenza originale del fascio ultrasonoro e la frequenza della sua eco riflessa dai globuli rossi circolanti.
Il segnale Doppler è tanto più significativo quanto più il fascio di ultrasuoni è parallelo alla direzione del sangue: pertanto, i migliori rilievi Doppler si ottengono con proiezioni differenti rispetto a quelle che nell’ecocardiografia forniscono i migliori dettagli anatomici delle strutture studiate (che consentono un effetto massimo per incidenze del fascio ultrasonoro attorno a 0°).
L’effetto Doppler è:
positivo (aumento di frequenza) quando la sonda “vede” avvicinarsi i globuli rossi circolanti;
negativo (diminuzione di frequenza) quando “vede” la parte corpuscolata del sangue in allontanamento.
Le attrezzature disponibili per lo studio dell’effetto Doppler sono:
il Doppler a onde continue dotato di un cristallo diviso in due elementi piezoelettrici separati, capaci rispettivamente di trasmettere gli ultrasuoni e di ricevere i loro echi. Il Doppler a onde continue consente di studiare tutte le velocità che incontra lungo il fascio ultrasonoro e permette di campionare velocità anche molto alte;
il Doppler pulsato, nel quale un cristallo piezoelettrico emette 1000 volte al secondo una successione di treni ultrasonori ciascuno seguito da un intervallo silenzioso di pari durata: il cristallo funziona come trasmettitore degli ultrasuoni e, nelle pause, come ricevitore dei loro echi riflessi dai globuli rossi che attraversano le cavità cardiache. Il Doppler pulsato permette di campionare velocità inferiori rispetto al Doppler continuo, ma ha il vantaggio di poter misurare le variazioni di velocità in una specifica zona di competenza.
Il segnale eco di rientro può essere:
ascoltato in quanto udibile, grazie all’interposizione di un altoparlante;
registrato graficamente sotto forma di:
• colonne dirette al di sopra della linea di base (definita come zero Crossing) per i flussi anterogradi, o dirette al di sotto della stessa linea per i flussi retrogradi;
• elaborato con analisi spettrale (sulla scorta della trasformata rapida di Fourier) che, temporizzata in contemporanea all’elettrocardiogramma, offre la possibilità di uno studio preciso del tipo di flusso: se laminare = banda di frequenza sottile, oppure turbolento = banda di frequenza allargata.
La massima variazione di frequenza è valutabile in circa il 50% della frequenza dell’impulso utilizzato (limite Nyquist); se il limite di frequenza dell’eco supera questo valore si può verificare l’apparente inversione del flusso (effetto aliasing) che può dar luogo a erronee interpretazioni sulla direzione della corrente liquida.
In definitiva i Doppler a onde continue e i Doppler pulsati offrono una buona possibilità di studio delle velocità e delle modalità di flusso del sangue all’interno del cuore.
Mitrale. — Il Doppler della mitrale fornisce informazioni sulla fase di riempimento diastolico del ventricolo sinistro; in condizioni normali si utilizza il Doppler pulsato che evidenzia uno spettro con due onde positive in fase diastolica. Esse rappresentano le due fasi del riempimento diastolico: quella protodiastolica (onda E), dovuta al rilasciamento ventricolare rapido, e quella telediastolica (onda A) seguente alla contrazione atriale, separate da una fase mesodiastolica di relativo scarso flusso. Lo studio del Doppler diastolico della mitrale è particolarmente utile per il riconoscimento della disfunzione diastolica che si evidenzia con modificazione delle velocità dei flussi di queste due onde di riempimento: in caso di alterato rilasciamento ventricolare (cardiopatia ischemica) si osserverà una prevalenza dell’onda A (cioè del contributo della contrazione atriale), e in caso di cardiopatia restrittiva (condizione di grave disfunzione diastolica come si può osservare nell’amiloidosi cardiaca o nelle cardiopatie dilatative) si ossverà un riempimento brusco e breve protodiastolico (onda E alta e ripida) con un minimo contributo del riempimento atriale (piccola onda A).
Nell’insufficienza mitralica invece il Doppler consente la dimostrazione di un flusso sistolico verso l’atrio sinistro, quindi negativo, che si registra con la metodica in continuo, in quanto le velocità di rigurgito di solito sono alte.
Aorta. — In condizioni di normalità si studia con il Doppler pulsato che registra, da una proiezione cinque camere apicale, uno spettro sistolico in allontanamento verso l’aorta e quindi negativo. In condizioni di normalità le velocità che possono essere raggiunte sono di circa 1,2 m/s ma in condizioni di stenosi aortica occorrerà utilizzare il Doppler continuo in quanto le velocità sono aumentate fino a 3-4 m/s. Anche in caso di insufficienza aortica il Doppler può essere utile in quanto registrerà un flusso diastolico in avvicinamento alla sonda e quindi uno spettro positivo.
dell’anatomia e del flusso sanguigno nelle strutture in esame.
L'eco-color-Doppler è il frutto di un’ulteriore sofisticazione tecnologica che:
unisce un ecocardiografo B-mode a un Doppler pulsato;
offre la contemporanea visualizzazione dell’immagine anatomica e la codificazione in colore del flusso sanguigno, del quale è possibile valutare le caratteristiche (direzione, tipo laminare o turbolento, passaggio per shunt fra strutture normalmente separate).
Quanto detto per la mitrale e l’aorta ha valore anche per le altre valvole del cuore destro come la tricuspide e la polmonare dove comunque troviamo velocità di flusso ridotte in condizioni di normalità rispetto alle sezioni di sinistra. Con il Doppler si possono praticamente studiare tutti i flussi nelle camere cardiache e mediante semplici calcoli matematici, peraltro effettuati automaticamente dalle moderne apparecchiature, si possono ottenere le stime delle pressioni nelle varie camere cardiache e nell’arteria polmonare, nonché una determinazione della gittata cardiaca o di eventuali shunt, cosa che fino a qualche tempo fa era prerogativa di esami più cruenti come il cateterismo cardiaco.
Il duplex-Doppler unisce al sistema Doppler la possibilità di ottenere contemporaneamente le immagini M-mode o fimode dell’ecocardiografia tradizionale.
Non c’è bisogno di insistere sulle favorevoli condizioni offerte da tale attrezzatura per una valutazione simultanea
Si rimanda ai trattati specialistici per la complessa tecnologia costruttiva di questo apparecchio e si ricorda soltanto che i colori utilizzati (e la loro luminosità) sono in genere:
il rosso per i flussi laminari anterogradi (brillante per quelli di alta velocità);
il blu per i flussi laminari retrogradi (brillante per quelli di alta velocità).
Con un fascio ultrasonoro perpendicolare al flusso è possibile sorprendere il passaggio dal colore rosso del “flusso in arrivo” al colore blu del “flusso in allontanamento”;
La presenza contemporanea di più colori crea il cosiddetto effetto mosaico.
La presenza di aliasing è in grado di attenuare la tonalità del colore, ma talvolta anche di invertirla fornendo una codificazione cromatica inappropriata: questo richiama l’attenzione sulle possibili difficoltà interpretative dei dati forniti dall’eco-color-Doppler che resta ancora un metodo altamente specialistico.
Delle proiezioni dell’ecocardiografia bidimensionale l’eco-color-Doppler sfrutta soprattutto:
quella longitudinale in asse lungo;
— quella trasversale in asse corto;
— quella frontale quattro camere, ma, come abbiamo visto, la resa dovuta all’orientamento della sonda è molto differente per i due sistemi così che non sempre l’indagine può essere standardizzata e il più delle volte, richiede esperienza e perizia ai fini di un risultato eloquente e conclusivo.
Anche l’ecocardiografia M-mode può essere utilmente associata al color-Doppler per una più precisa definizione di alcuni flussi (ad esempio se localizzabili all’interno dell’ostio mitralico o nel canale di ejezione del ventricolo sinistro).
Nel soggetto normale i flussi in colore possono essere così schematizzati:
flusso della vena cava superiore: in proiezione soprasternale appare codificato omogeneamente in blu senza segni di turbolenza;
— flusso atriale e atrio-ventricolare di destra: in proiezione quattro camere o parasternale longitudinale è codificato in rosso;
flusso ventricolare destro: è visibile in due componenti delle quali una codificata in rosso che esprime l’afflusso dalla valvola tricuspidale e l’altra codificata in blu che indica l’efflusso attraverso l’arteria polmonare (il fenomeno dell'aliasing è frequente vista l’alta velocità del sangue);
flusso delle vene polmonari: codificato in rosso nelle proiezioni quattro camere;
flusso ventricolare sinistro: dotato in proiezione apicale quattro camere e apicale longitudinale di una componente di afflusso di colore rosso e di una componente parallela apico-basale dovuta al flusso eiettivo verso le semilunari aortiche, codificata in blu;
-flusso aortico: durante la fase sistolica in proiezione soprasternale codificato in rosso.
L’eco-Doppler assume particolare importanza diagnostica nelle valvulopatie cardiache.
il giallo per i flussi turbolenti anterogradi (brillante se di alta varianza);
— il verde per i flussi turbolenti retrogradi (brillante se di alta varianza). Figura 7.131. Proiezione quattro camere con sonda all'apice del cuore: rigurgito aorto-ventricolare per insufficienza aortica. Il rigurgito aorto-ventricolare fornisce una tipica immagine di jet le cui dimensioni vanno aumentando con il proseguire della registrazione (A, B, C). Il flusso diretto dalla valvola verso l’apice del ventricolo e quindi verso la sonda è visto in rosso perché in avvicinamento (flusso anterogrado).
Figura 7.132. Insufficienza aortica: il segnale Doppler in fase diastolica è rappresentato da un flusso turbolento di grande ampiezza al di sopra della linea zero (soffio diastolico aortico) e in fase sistolica da un flusso laminare che si inscrive al di sotto della linea zero.
Stenosi mitralica. Nella proiezione apicale quattro camere il jet diastolico appare inizialmente di colore rosso; ma a livello della stenosi emergono gli effetti di una forte turbolenza all’interno del ventricolo sinistro ed è caratteristica la conformazione a fiamma di candela (Fig. 7.128). Una registrazione contemporanea con Doppler continuo / eco M-mode localizza il flusso turbolento diastolico fra i due foglietti della valvola mitrale stenotica.
Insufficienza mitralica. Nella proiezione apico-basale il jet sistolico ad alta velocità diretto dalla cavità ventricolare all’atrio sinistro ha una colorazione blu, ma più di sovente per la grande turbolenza esso assume una codificazione a mosaico; a fianco emerge il flusso ventricolo-aortico di eiezione così che si rendono apprezzabili due flussi paralleli.
Il getto olosistolico dell'insufficienza mitralica post-endocarditica è spesso eccentrico; nell’insufficienza da prolasso della valvola mitrale esso si manifesta in fase mesotelesistolica (Figg. 7.129, 7.130).
Stenosi aortica. Il jet sistolico si immette nella radice aortica ed è registrabile in molte proiezioni, generalmente codificato in blu.
Insufficienza aortica. Il jet diastolico si dirige verso il centro della camera di efflusso del ventricolo sinistro, il suo colore è generalmente rosso ma può variare e presentare, a livello dell’apparato valvolare insufficiente, i segni cromatici giallo-verdi di una notevole turbolenza (Figg. 7.131, 7.132).
La contemporanea registrazione con eco M-mode documenta la presenza del jet diastolico fra le cuspidi semilunari aortiche e nella camera di efflusso del ventricolo sinistro esternamente al foglietto antero-mediale della valvola mitrale. Il Doppler continuo quantizza la forte intensità del soffio e talvolta conferma il carattere “in decrescendo” del rigurgito aorto-ventricolare. Per una diagnosi positiva di vizio combinato mitro-aortico l’eco Doppler ha un’importanza particolare:
nella combinazione “stenosi aortica più insufficienza mitralica” possono essere visualizzati due jets paralleli di differente colore: uno in avvicinamento relativo all’insufficienza, e l’altro in allontanamento determinato dalla turbolenza del flusso relativa alla stenosi;
nella combinazione “insufficienza aortica più insufficienza mitralica” il jet da insufficienza mitralica è diretto verso l’atrio sinistro nella fase sistolica, mentre il jet da insufficienza aoitica invade la camera di efflusso dello stesso ventricolo sinistro durante la diastole.
Meno facile è la documentazione di una stenosi polmonare, di un'insufficienza polmonare (un minimo jet rosso è stato trovato frequentemente in soggetti normali), di un’insufficienza tricuspidale nella quale solo per grandi rigurgiti tricuspido-cavali si realizza un’invasione sistolica del flusso venoso (Fig. 7.133).
Più incerti i risultati nelle card iopatie congenite dove in casi particolari esiste la possibilità di una concreta documentazione degli shunt; utili risposte potranno essere ottenute in mani esperte anche in questa patologia.

Figura 7.133. Insufficienza tricuspidale (proiezione quattro camere con sonda alla punta del cuore): reflusso ventricolo-atriaie destro in allontanamento dalla sonda e quindi di colore blu; cambiamento di colore in corrispondenza dell’ostio tricuspidale per turbolenza (“a mosaico") all’interno dell’atrio destro.
Ecocardiografia transesofagea. L’ecocardiografia transesofagea rappresenta una delle applicazioni dell’ecocardiografia che sfrutta la possibilità di introdurre tramite un tubo flessibile un trasduttore di ultrasuoni in esofago. Questo consente di inviare e ricevere impulsi ultrasonori da una posizione molto più vicina, data la stretta connessione anatomica tra l’esofago e il cuore e quindi di ottenere immagini molto più accurate; la vicinanza di queste due strutture anatomiche consente inoltre l’uso di frequenze ultrasonore più elevate (5-7,5 Mhz), che migliorino ulteriormente la definizione delle immagini registrate. Il trasduttore (dello spessore di circa 1 cm) viene introdotto nell’esofago per circa 35-40 cm e può essere manovrato dall’esterno mediante alcune manopole che ne consentono l’orientamento in senso spaziale (laterale o antero-posteriore).
Le prime sonde transesofagee emettevano un unico ventaglio orizzontale di ultrasuoni (sonde monoplanari); successivamente per aumentare la definizione spaziale di questa metodica, fu aggiunto un trasduttore che emetteva un fascio ultrasonoro verticale che quindi consentiva di studiare il cuore in due sezioni ortogonali (sonde biplanari); oggi le sonde più moderne sono munite di un dispositivo che consente di ruotare su 360° l’orientamento del fascio ultrasonoro (sonde omniplanari) offrendo quindi a chi effettua l’esame una visualizzazione completa del cuore e dei grossi vasi secondo infiniti piani di scansione.
L’eco transesofagea fornisce immagini di alta qualità che non possono essere ottenute con l’ecocardiografia transtoracica e talvolta l’esame viene prescritto in quei pazienti che presentano una difficile finestra acustica, mentre, nella maggior parte dei casi questo esame viene eseguito per studiare in maniera approfondita alcune strutture cardiache o per meglio valutare alcune patologie che l'ecocardiografia transtoracica non consente.
Preparazione all’esame. Prima dell’esecuzione dell’esame, al paziente viene raccomandato un periodo di 6-8 ore di digiuno per minimizzare il rischio di vomito e quindi di aspirazione di alimenti ingeriti. Viene posizionato un accesso venoso periferico per la somministrazione di antibiotici per la profilassi dell’endocardite batterica (nei pazienti portatori di protesi valvolari, di vizi valvolari o card iopatie congenite), e per la somministrazione di blandi sedativi. Uno spray anestetico viene spruzzato nell’orofaringe per minimizzare il fastidio dell’introduzione della sonda. L’esame viene eseguito con il paziente comodamente sdraiato su un lettino in decubito laterale sinistro. La sonda sterilizzata e lubrificata all’estremità con un gel, viene fatta deglutire al paziente, e poi spinta fino a quando non vengono visualizzate sul monitor le strutture cardiache.
Proiezioni. Le proiezioni possono essere ottenute a più livelli nell’esofago e schematicamente possono essere suddivise in esofagee superiori (circa 25 cm dalla rima orale), esofagee medie (30 cm dalla rima orale) e trans-gastriche ottenibili a circa 35-40 cm.
Lo studio viene effettuato in maniera sistematica utilizzando sezioni trasversali, longitudinali e innumerevoli altre consentite dal sistema omniplanare, dette off-axis.
Nelle proiezioni trasversali a livello esofageo superiore è possibile visualizzare l’aorta discendente con la valvola, gli osti coronarici, l’auricola atriale sinistra (Fig. 7.134), il tratto di efflusso ventricolare destro, l’arteria polmonare (Fig. 7.135).
Figura 7.134. Ecocardiografia transesofagea (proiezione trasversale a livello esofageo medio): mostra l’aorta e le sue cuspidi (A0), l’atrio sinistro (AS) e l’auricola sinistra (A) liberi.
Figura 7.135. Schema della distribuzione territoriale dei principali rami coronarici nelle quattro proiezioni standard ecocardiografiche: A) parasternale asse lungo; B) parasternale asse corto; C) quattro camere apicale; D) due camere apicale.
  E VASI
Figura 7.136. Ecocardiografia transesofagea: immagine di setto interatriale rilevante piccola soluzione di continuità (freccia) compatibile con pervletà del forame ovale (A); al color si evidenzia un piccolo shunt sinistro-destro (B).
Figura 7.137. Endocardite mitralica: esame transesofageo in proiezione longitudinale a livello esofageo medio che dimostra presenza di vegetazioni (frecce) di ambedue i lembi valvolari mitralici (AS = atrio sinistro; VS = ventricolo sinistro).
Le proiezioni trasversali ottenute a livello esofageo medio (circa 30 cm) consentono la visualizzazione contemporanea delle 4 camere cardiache, i due atri, i due ventricoli con i relativi apparati valvolari atrio-ventricolari. La proiezione trans-gastrica trasversale (35-40 cm) o asse collo, consente di visualizzare sezioni del ventricolo sinistro a livello dei papillari o della mitrale.
Nelle proiezioni longitudinali ottenibili nel tratto esofageo superiore, la sonda si trova posizionata posteriormente all’atrio sinistro e con modesti movimenti di rotazione verso destra è possibile visualizzare le vene cave e il setto interatriale ed eventuali difetti (Fig 7.136). Effettuando piccoli movimenti di rotazione della sonda verso sinistra è possibile visualizzare l’aorta ascendente e l’arteria polmonare. Osservando il cuore dal tratto esofageo inferiore e dalla posizione trans-gastrica si possono ottenere proiezioni in asse lungo dell’atrio sinistro, del ventricolo sinistro e dell’apparato cordale sottovalvolare mitralico.
Le proiezioni longitudinali consentono inoltre uno studio dell’aorta toracica lungo il suo decorso.
Controindicazioni
Controindicazioni all’esecuzione dell’esame trans-esofageo sono rappresentate dalla presenza di malattie esofagee, diverticoli, stenosi, tumori, ulcerazioni e dall’eventuale presenza di disfagia, o deviazioni del tratto faringeo che devono essere preventivamente indagate. Anche l’eventuale insufficienza respiratoria costituisce una controindicazione se il paziente non è intubato. L’esame è scarsamente invasivo e solo molto raramente si possono verificare complicanze dovute a traumatismo della sonda.
Indicazioni
L’ecocardiografia transesofagea è indicata quando l’esame transtoracico convenzionale è inadeguato a causa di una scadente finestra acustica (enfisema, obesità) o quando è necessario studiare in maniera particolareggiata le varie strutture cardiache situate nella porzione postero dorsale.
Valvulopatie. La mitrale può essere studiata accuratamente dalle varie proiezioni e possono essere raccolte informazioni sull’apparato sottovalvolare (muscoli papillari, corde tendinee) e sulla valvola stessa: può essere quantizzata l’area valvolare in caso di stenosi mitralica e si possono ottenere informazioni sul movimento dei lembi, sulla presenza di calcificazioni, sull’insufficienza valvolare e sulle sue cause (rottura di corde, lacerazione delle cuspidi, presenza di vegetazioni endocarditiche; Fig. 7.137); l’esame transesofageo offre quindi la possibilità di rilevare informazioni preziose sulle caratteristiche della valvola nell’eventualità di un intervento di chirurgia conservativa, quale la plastica della mitrale. Nel prolasso della mitrale si può valutare la sede e l’entità del prolasso stesso e riconoscere la direzione e l’entità del jet di rigurgito (Fig. 7.138).
La valvola aortica e la radice aortica possono essere ben visualizzate con l’esame transesofageo che consente una corretta valutazione della morfologia delle cuspidi, del loro numero (monocuspide, bicuspide, tricuspide, quadricuspide), della presenza di perforazioni, di vegetazioni, di ascessi, di aneurismi dei seni di Vaisalva, di dissezioni aortiche. In particolare mediante eco transesofagea è possibile una valutazione planimetrica dell’area valvolare aortica.
Anche la valvola tricuspide può essere ben visualizzabile con questa applicazione dell’ecocardiografia ma non aggiunge particolari informazioni tranne una migliore definizione di sospette vegetazioni, fissurazioni o lesioni da carcinoide.
La valvola polmonare, il tronco della polmonare e la sua biforcazione sono visualizzabili con l’ecocardiografia intra esofagea che permette di studiare le patologie dell’infundibolo (stenosi, ipoplasia, atresia), della valvola (stenosi congenite) ed eventuali stenosi periferiche dei rami polmonari, nonché la presenza di pervietà del dotto di Botallo.
Figura 7.138. Prolasso mitralico: ecografia transesofagea in proiezione longitudinale che dimostra prolasso del lembo posteriore della mitrale (freccia) in atrio sinistro (AS) (VS = ventricolo sinistro).
Figura 7.139. -Trombosi dell’auricola sinistra: ecocardiografia transesofagea in proiezione trasversale a livello esofageo medio che dimostra presenza di ecocontrasto in atrio sinistro (AS) e trombo (punta di freccia) aH’interno dell’auricola sinistra (AO = aorta).
Masse cardiache. La maggior parte dei trombi che si formano nell’atrio sinistro tendono a localizzarsi all’interno dell’auricola sinistra (Fig. 7.139), ma in pazienti portatori di stenosi mitralica o protesi valvolari mitraliche, o di fibrillazione atriale cronica, si possono anche localizzare in altre sedi dell’atrio sinistro. L’eco cardiografia transesofagea consente una buona visualizzazione dell’atrio sinistro e in particolare dell’auricola, il cui flusso è studiabile con Doppler pulsato e dove in situazioni di rischio trombotico si può osservare ecocontrasto spontaneo, effetto patognomonico di un rallentamento del flusso (effetto “smoke" o fumo di sigaretta) o veri e propri trombi. I trombi possono anche essere evidenti in arteria polmonare, in corso di tromboembolismo polmonare o in atrio destro in relazione alla presenza di cateteri (pacemakers, Swan-Ganz, o per terapia infusiva). La trombosi ventricolare è una patologia quasi esclusivamente correlata alle cardiomiopatie dilatative primitive o secondarie ischemiche con localizzazione della formazione trombotica in aree acinetiche o in sedi aneurismatiche.
Altre masse cardiache possono essere caratterizzate dai tumori cardiaci. Quelli primitivi sono assai più rari di quelli secondari o metastatici. Tra i tumori primitivi quello più frequente è sicuramente il mixoma, che predilige l’atrio sinistro, anche se è stato rilevato, benché più di rado, anche nelle altre camere cardiache. Altri tumori primitivi cardiaci benigni sono i rabdomiomi, i fibromi, gli emangiomi; tra i maligni gli angiosarcomi, i linfomi. L’ecocardiografia transesofagea favorisce inoltre lo studio dei ritorni venosi al cuore destro (spesso sede di infiltrazione neoplastica), consente un adeguato studio dei rapporti anatomici dei tumori, che per meccanismo di diffusione-infiltrazione per contiguità interessano il cuore.
Endocardite. Questa metodica è molto utile per confermare un sospetto clinico di endocardite o per dimostrare la presenza di vegetazioni sospettate mediante un esame transtoracico poiché consente una migliore visualizzazione dei lembi valvolari, e degli anelli valvolari;
permette inoltre di individuare l’eventuale presenza di ascessi peri-anulari o di aneurismi micotici o di fistole. Le vegetazioni si riconoscono come masserelle adese ai lembi valvolari, quelle mitraliche sono particolarmente mobili, talvolta fissate a frammenti lacerati dei lembi esse vengono ben visualizzate in alcune fasi del ciclo cardiaco quando, dopo ampie escursioni, invertono i loro movimenti e riprendono i loro guizzi. Gli ascessi sono più frequenti in sede periaortica e si presentano sotto forma di uno spazio eco privo delimitato dalla parete del bulbo aortico stesso.
Protesi valvolari. Lo studio transesofageo delle protesi valvolari, sia meccaniche che biologiche ha migliorato molto la possibilità di diagnosi di eventuali malfunzionamenti valvolari (distacco, trombosi protesica, panno protesico). I rigurgiti delle valvole meccaniche possono essere intra-protesici o para-protesici. Rigurgiti intraprotesici possono essere fisiologici (detti anche di lavaggio) o patologici per mancata chiusura dell’elemento mobile (disco ad esempio) a causa di panno o trombosi nel caso di protesi meccaniche, oppure per fissurazione o degenerazione dei lembi in caso di protesi biologica. Rigurgiti paraprotesici possono essere dovuti a cedimento di punti di sutura (potendo giungere fino al distacco della protesi valvolare).
Patologie dell’aorta toracica. La vicinanza dell’esofago all’aorta toracica e il decorso quasi parallelo di queste due strutture anatomiche consentono uno studio accurato di questo vaso mediante la tecnica transesofagea. In particolare questa metodica ha consentito uno studio rapido ed esaustivo delle caratteristiche anatomiche della dissezione aortica. Le classificazioni anatomiche della dissezione (quella di De Bakey, in tipo I e II per quanto riguarda le lesioni dell’aorta ascendente e in tipo
 per le lesioni che interessano solo il tratto discendente; quella di Stanford che si riferisce a due tipi; A = aorta ascendente e B = aorta discendente) possono facilmente essere dedotte con uno studio transesofageo e rapidamente può essere decisa una strategia terapeutica. L’esame può evidenziare la breccia della dissezione, il vero e il falso lume, il flap intimale (lembo di intima scollata e fluttuante, la presenza di trombosi nel falso lume, i foramina di rientro). Ma mediante l’eco cardiografia transesofagea si possono inoltre riconoscere gli aneurismi, gli pseudoaneurismi, l’ematoma intramurale, l’ulcera penetrante e l’ateromasia della parete. Ecocardiografia transesofagea intrao perioperatoria

Attualmente l’ecocardiografia transesofagea viene comunemente utilizzata anche per monitorare la funzione contrattile cardiaca durante chirurgia cardiaca o non cardiaca. Sia la mitrale che la valvola aortica possono essere ben visualizzabili durante interventi di chirurgia valvolare e questo ha favorito i progressi nella chirurgia riparativa valvolare. Una plastica valvolare poco soddisfacente può essere così diagnosticata direttamente in sala operatoria consentendo una nuova e più accurata riparazione valvolare prima di portare il paziente in corsia. Anche l’eventuale comparsa di un'alterazione della cinetica distrettuale cardiaca può far rapidamente sospettare un malfunzionamento di un bypass e quindi permettere al chirurgo eventuali reinterventi. Altre utili applicazioni di questa metodica intraoperatoria sono la riparazione della stenosi subaortica e delle cardiopatie congenite.

Ecostress

Il test da sforzo per anni è stato l’unico test provocativo in grado di evidenziare le alterazioni della riserva coronarica mediante le variazioni del tratto ST all’elettrocardiogramma. Tuttavia la sensibilità e la specificità di tale metodica sono alte solo in presenza di elevate probabilità del paziente di avere la malattia, mentre l’accuratezza del test si riduce in pazienti con bassa probabilità di malattia, che presentano alterazioni aspecifiche dell’elettrocardiogramma, alterazioni della conduzione o nei pazienti che assumono digossina, che rendono scarsamente interpretabile l’ECG. Inoltre in certi casi il paziente può non essere in grado di deambulare o eseguire sforzi fisici.

Un test da sforzo si basa sul razionale che l’aumento della frequenza cardiaca, della pressione e del lavoro cardiaco aumentano il consumo di ossigeno; tutto questo, in presenza di una stenosi coronarica significativa (>70%), crea una discrepanza fra la quantità di ossigeno richiesta e quella che realmente può essere apportata dalle coronarie: in questa situazione viene evocata un’ischemia del territorio cui è tributaria la coronaria affetta da stenosi. Una “alterazione regionale” della cinetica (nel territorio della coronaria interessata dalla lesione) costituisce una delle risposte più precoci all’ischemia, e solo successivamente, al protrarsi dell’ischemia, compaiono le alterazioni elettrocardiografiche e poi il dolore cardiaco; tutto ciò ha fatto ritenere che l’eco cardiografia eseguita in condizioni di sforzo rappresenta una metodica utile nella valutazione dell’ischemia inducibile; tale metodica prende il nome di ecocardiografia da stress.

L’eco cardiografia da stress sfrutta dunque la possibilità di individuare l’eventuale comparsa di alterazioni della contrattilità sotto sforzo fisico (ecostress da sforzo) o mediante stimolo farmacologico (ecostress con dipiridamolo, ecostress con dobutamina). Le anomalie della cinetica regionale vengono rilevate osservando il muscolo dalle varie proiezioni (parasternale asse lungo, asse corto parasternale, apicale quattro camere e due camere apicale utilizzando una schematica suddivisione del ventricolo sinistro in 16 segmenti).

I farmaci anti-anginosi devono essere sospesi da almeno 24 ore per i nitrati, 48 ore per i calcio-antagonisti e 72 ore prima del test per i beta-bloccanti.

L'ecostress da sforzo viene eseguito effettuando una valutazione ecocardiografica completa a riposo e immediatamente dopo aver compiuto un esercizio fisico con un tappeto montante o con una bicicletta adattata a un lettino in modo da poter pedalare in posizione sdraiata. Tale test sebbene universalmente considerato il più affidabile e fisiologico è attualmente poco utilizzato a causa delle limitazioni tecniche che l’esercizio determina all’esecuzione del test e per l'eventuale presenza di limitazioni fisiche dovute a vasculopatia periferica o a malattie neuromuscolari o ortopediche. Per tali motivi i test provocativi più comunemente usati sono quelli da stimolo farmacologico.

L'ecostress da dipiridamolo mediante l’accumulo di adenosina (blocco dei recettori del “reuptake” adenosinico) determina una vasodilatazione coronarica risultante in un furto nelle coronarie con stenosi discreta che quindi evocherebbe il fenomeno ischemico. I pazienti che si sottopongono al test farmacologico al dipiridamolo devono essere digiuni da almeno tre ore, non devono assumere tè, caffè, o bevande a contenuto xantinico o farmaci contenenti aminofillinici in quanto antagonisti dell’effetto del dipiridamolo.

Il farmaco viene infuso in una prima dose di 0,56 mg/kg in 4 minuti, seguita dopo 4 minuti da una nuova dose di 0,28 mg/kg in 2 minuti. Talvolta il test viene potenziato con la somministrazione di atropina 0,25 mg al minuto per quattro minuti al fine di aumentare la frequenza cardiaca e con essa il consumo di ossigeno. Le immagini ecocardiografiche vengono acquisite a riposo (prima dell’inizio dell’infusione endovenosa, durante il test e al massimo picco dello stress farmacologico). Il test viene poi terminato con l'infusione di aminofillina che antagonizza l’effetto del dipiridamolo.

Effetti collaterali possibili sono cefalea, nausea, broncospasmo, bradicardia. Le controindicazioni sono bronchite cronica ostruttiva e asma allergico.

L'ecostress da dobutamina sfrutta lo stimolo degli alfa e beta-adrenocettori che determinano un aumento della frequenza e dell’inotropismo cardiaco, con aumento del consumo di ossigeno miocardico.

La dobutamina viene infusa di continuo, a dosi crescenti, iniziando da 5 mg/kg/min con aumenti progressivi fino a 40 mg/kg/min a cui può essere aggiunta l’atropina 0,25 mg al minuto per quattro minuti.

Effetti collaterali possono essere aritmie sopraventricolari e ventricolari, anche rischiose, ipotensione o ipertensione, cefalea, palpitazioni. Anche in questo caso l’eco cardiografia viene effettuata prima dell’inizio dell’infusione e poi durante le fasi di incremento della dose infusa, al culmine del test e al momento della massima frequenza raggiunta. Il test viene concluso con la somministrazione dell’antidoto che è rappresentato dal propranololo somministrato per via venosa.

Il test viene considerato positivo quando si osserva la comparsa di alterazioni della cinetica segmentarla ventricolare o quando si assiste al peggioramento di anomalie della cinetica preesistenti.

Controindicazioni al test sono ipertensione incontrollata, aritmie o sindromi ischemiche acute.

Ecografia intracoronarica

L’ecografia intracoronarica (IVUS) permette una visualizzazione diretta del lume, delle strutture parietali con alta risoluzione, fornendo informazioni continue per una caratterizzazione e misurazione della placca e del vaso. La tecnica richiede l’introduzione di sonde intracoronariche a emissione di ultrasuoni aventi un diametro inferiore ai 6 F e offre immagini con una risoluzione intorno ai 150. I cateteri contengono cristalli piezoelettrici di silicio dai 20 ai 40 MHz inseriti su un’anima centrale rotante che produce l’immagine. Le differenti superfici riflettono gli ultrasuoni in modo differenziato: ne risulta un'immagine bidimensionale che rappresenta in dettaglio la struttura dell’arteria coronaria, secondo un piano trasverso perpendicolare all’asse del catetere. Le immagini vengono presentate come sezioni tomografiche video in tempo reale del lume interno del vaso e delle strutture perivascolari. Fondamentale è lo studio della composizione della placca che a seconda della sua ecodensità inferiore o simile all’avventizia è classificata in placca morbida, fibrosa, calcifica o mista. Questa distinzione è importante per la scelta della strategia di intervento.

Le misurazioni delle dimensioni sono uno dei più grandi vantaggi dell’IVUS. Le principali indicazioni per l’IVUS sono:

valutazione di lesioni calcifiche;
dimensioni del vaso;
analisi della placca aterosclerotica e grado di patologia;
posizionamento e scelta dello stent;
studio della funzione endoteliale.

L’IVUS identifica i depositi di calcio con una sensibilità e specificità significativamente superiore all’angiografia. Tuttavia, la presenza del calcio ostacola lo studio delle lesioni coronariche poiché non consente la visualizzazione delle componenti della placca collocate più esternamente. Le componenti lipidiche vengono invece rilevate dall’IVUS con minore accuratezza: l’utilizzo di sonde a 40 MHz ha comunque migliorato la definizione dei depositi lipidici. La tecnica IVUS permette in particolare lo studio delle placche aterosclerotiche “instabili”.

Generalità. Correnti di riposo e correnti di azione

In base alla teoria della membrana le cellule viventi a riposo possono essere considerate come circondate da un doppio strato continuo di cariche elettriche, positive all’esterno della membrana e negative all’interno. Se immaginiamo di immergere una cellula in un mezzo conduttore omogeneo e di inserire in questo due elettrodi collegati a un galvanometro, noi non registreremo nessuna differenza di potenziale. Se immaginiamo invece di inserire nella cellula un elettrodo, di applicarne un altro in superficie e di collegarli al galvanometro (o a un voltmetro), verremo a registrare una differenza di potenziale detta differenza di potenziale di riposo. Questa condizione della cellula vivente a riposo è definita stato di polarizzazione ed è caratterizzata da un regolare e uniforme allineamento dei dipoli positivi-negativi alla sua superficie.

Il potenziale di riposo è garantito da processi metabolici vitali che consentono il mantenimento di elevati dislivelli fra il contenuto in potassio e in sodio ai due lati della membrana cellulare.

Se uno stimolo viene applicato alla membrana della cellula, nel punto eccitato avremo la caduta del potenziale di membrana o depolarizzazione.

Il punto depolarizzato presenterà un potenziale elettrico inferiore al resto della cellula ancora polarizzata perché non raggiunta dall’eccitamento: si genera così una differenza di potenziale fra il punto depolarizzato e il resto della cellula, che potrà essere misurata con un galvanometro, la quale viene definita come differenza di potenziale d’azione.

La propagazione dell’eccitamento lungo una fibra muscolare comporta ben precise variazioni di potenziale.

L’estremità sinistra della fibra, la prima a essere eccitata, diventa rapidamente elettronegativa rispetto alle zone ancora polarizzate della fibra stessa: un elettrodo che sia applicato all’estremità sinistra della fibra segnerà pertanto una differenza di potenziale negativa; un elettrodo che sia applicato all’estremità destra della fibra segnerà invece una differenza di potenziale positiva in quanto l’estremità destra è ancora polarizzata e quindi intensamente positiva rispetto all’estremità sinistra che ha perso con l’eccitamento la sua polarizzazione.

L’area tra la zona già attivata e quella ancora da attivare è raffigurabile come un dipolo, vale a dire un’entità fisica costituita da una carica positiva anteriore e una negativa posteriore.

Consideriamo ora le variazioni di potenziale quali possono essere captate da un elettrodo posto in corrispondenza della parte intermedia della fibra: esso registra una differenza di potenziale positiva durante tutto il periodo nel quale l’attivazione procede nella metà sinistra della fibra e l’elettrodo giace su tessuto elettropositivo; il passaggio dell’eccitamento al di sotto dell’elettrodo è segnalato da una brusca deflessione detta deflessione intrinseca, dopo la quale l’elettrodo capterà potenziali negativi perché giace su tessuto elettronegativo rispetto alla zona ancora da eccitare.

La depolarizzazione dell’ultima zona polarizzata della fibra sarà segnalata dal ritorno al punto 0 della curva registrata dal galvanometro, cioè alla linea isoelettrica: in questa fase non vi è più alcuna differenza di potenziale in quanto la fibra è completamente depolarizzata.

Da questo momento inizia la ripolarizzazione: i processi fisico-chimici correlati al metabolismo cellulare si impegnano per ricostituire il potenziale di riposo della fibra, riportando le cariche elettriche positive all’esterno e le cariche elettriche negative all’interno della membrana.

Se le zone per prime depolarizzate sono le prime a ripolarizzarsi si manifesta una differenza di potenziale ad andamento opposto rispetto a quella di depolarizzazione: osserveremo un’elettro-positività che dall’estremità sinistra della fibra si propaga verso destra sostituendo via via l’elettro-negatività.

Qualsiasi attività meccanica delle cellule cardiache è preceduta da un’attività elettrica che prende il nome di attivazione o depolarizzazione.

L’attivazione cardiaca segue un cammino preordinato che inizia dal nodo seno-atriale (SA) e termina nelle porzioni basali dei ventricoli. Tutto ciò avviene poiché le cellule miocardiche presentano una differenza di potenziale tra l’esterno (positiva) e l'interno (negativa) e generano durante l’attivazione elettrica un’inversione di polarità. In tal modo si crea una differenza di potenziale tra la cellula attivata e la cellula a riposo determinando un flusso di corrente che permetterà la propagazione dell’onda di attivazione.

Secondo la teoria del dipolo, durante la depolarizzazione ventricolare la registrazione di un’onda positiva indica che lo stimolo elettrico si avvicina al punto di derivazione, mentre la registrazione di un’onda negativa indica che lo stimolo si allontana.

I potenziali elettrici così generati possono essere registrati:

localmente, sulla superficie cellulare e a differenti livelli del miocardio tramite microelettrodi;
a distanza, sulla superficie del corpo, poiché il cuore è immerso in un mezzo conduttore omogeneo che è in grado di trasmettere i segnali elettrici a distanza.

Vettocardiografia

Il vettocardiogramma è la rappresentazione grafica dell'attività elettrica del cuore su tre piani ortogonali; frontale, orizzontale e sagittale. Considerando il cuore come un generatore di forze elettromotrici istantanee e successive, ciascuna forza ha la caratteristica di un vettore che può essere identificato con una freccia, caratterizzata da una lunghezza che ne rappresenta il voltaggio, una direzione che ne indica l'orientamento spaziale e un senso (o polarità) rivolto verso la parte positiva del campo elettromagnetico. Il campo elettromagnetico generato dal cuore può essere quindi rappresentato come un numero infinito di vettori che prendono origine da un punto generatore e che indicano la successione delle forze sviluppate durante il ciclo cardiaco: congiungendo la punta di tali vettori si ottiene una linea continua, detta anello spaziale vettocardiografico, che per mezzo di particolari elettrodi può essere registrato sui tre piani ortogonali. Il vettocardiogramma normale si compone di tre anelli:

anello dell'onda P;
anello del complesso QRS;
anello dell'onda T.

Il punto di origine degli anelli viene definito come punto 0 ; l'anello QRS si suddivide in un segmento iniziale (dal punto 0 alla prima angolatura), un corpo e un segmento terminale. Sotto il profilo pratico, il vettocardiogramma può essere utile nell’analizzare le onde Q di origine incerta, nello studio dei disturbi di conduzione intraventricolare, nella diagnosi dei vari tipi di preeccitazione.

Principi di elettrocardiografia

La depolarizzazione e la ripolarizzazione cardiaca si manifestano all’ECG come una successione di vettori che costituiscono le varie onde (P, QRS, T). La forma e la polarità di ogni onda è data dalla somma di tutti i vettori generati dalla porzione di cuore esplorata. L’onda che viene Elettrocardiografo

L'elettrocardiografo è uno strumento che misura le differenze di potenziale di azione del miocardio, considerato come un generatore di corrente, registrandole fedelmente sistole per sistole.

Eccezionalmente è possibile derivare le correnti di azione direttamente dal cuore: nel corso di interventi cardiochirurgici un elettrodo può essere applicato sull'epicardio (derivazioni epicardiche); nel corso di un cateterismo cardiaco un piccolo elettrodo situato sulla punta del catetere, può essere introdotto nel cuore e posto in diretto contatto con l'endocardio (derivazioni endocavitarie).

Comunemente le correnti di azione del cuore vengono derivate con metodo indiretto. Il cuore viene infatti considerato come un generatore di corrente immerso in un conduttore relativamente omogeneo (il corpo umano), alla cui superficie vengono applicati gli elettrodi per la derivazione.

Gli elettrodi sono delle placche metalliche scarsamente polarizzabili dalle quali parte un filo metallico conduttore diretto all'elettrocardiografo. Il contatto viene garantito bagnando le aree cutanee di applicazione con una soluzione di cloruro di sodio o con una pasta elettroconduttrice.

Le differenze di potenziale di azione sono di voltaggio molto esiguo (dell'ordine di alcuni millivolt); è necessaria pertanto un'amplificazione. Un galvanometro a bobina mobile raccoglie le differenze di potenziale amplificate e oscilla proporzionalmente alle differenze di potenziale che lo attraversano, per induzione fra il campo elettrico da queste prodotto e il campo magnetico di un'elettrocalamita che lo circonda; i suoi spostamenti vengono registrati con sistemi a penna scrivente su carta che consentono l'immediata lettura del tracciato.

Nellelettrocardiografo a raggi catodici le differenze di potenziale, opportunamente amplificate, vengono portate alle due placche (anodi) di un tubo a raggi catodici: il pennello di raggi catodici si sposta proporzionalmente alle differenze di potenziale vigenti fra le due placche e sul fondo fluorescente del tubo si disegna l'immagine grafica di dette differenze di potenziale.

È necessario che l'elettrocardiografo venga tarato esattamente e in maniera costante, così che sia possibile conoscere l'intensità delle differenze di potenziale registrate.

La taratura viene fatta introducendo da una pila campione una differenza di potenziale nota tale che a una deflessione di 1 cm dalla linea isoelettrica corrisponda una differenza di potenziale di 1 millivolt.

Derivazioni

Il cuore viene considerato come una puntiforme sorgente di elettricità immersa in un mezzo conduttore omogeneo. Il presupposto su cui si fonda l'uso delle derivazioni periferiche è che il cuore si trova al centro di un triangolo equilatero denominato "triangolo di Einthoven", i cui vertici sono costituiti dalle radici dei due arti superiori e dalla radice dell'arto inferiore sinistro. In tal modo è possibile registrare le tre derivazioni bipolari. Comprendono:

la prima derivazione (braccio destro - braccio sinistro): D1;
la seconda derivazione (braccio destro - gamba sinistra): D2;
la terza derivazione (braccio sinistro - gamba sinistra): D3.

Le derivazioni unipolari sono state introdotte successivamente.

Per derivazione unipolare si intende una derivazione costituita da un elettrodo esplorante e da un elettrodo indifferente: solo l'elettrodo esplorante ha importanza agli effetti di derivare le differenze di potenziale di azione perché l'elettrodo indifferente, portato a potenziale 0, non ne ha alcuna.

Nelle derivazioni unipolari degli arti secondo Goldberger l'elettrodo indifferente è costituito via via dagli elettrodi degli arti non esplorati collegati fra loro. Comprendono:

la derivazione aVR (dal braccio destro = right arm);
la derivazione aVL (dal braccio sinistro = left arm);
la derivazione aVF (dalla gamba sinistra = foot).

Nelle derivazioni precordiali l'elettrodo esploratore capta le correnti di azione del cuore dalla parete toracica anteriore e laterale sinistra. Con le derivazioni precordiali ci mettiamo in condizioni di valutare, in corrispondenza di ciascuno dei punti esplorati, l'andamento dei potenziali di azione secondo un piano orizzontale, e non più secondo un piano frontale come con le precedenti derivazioni. Le derivazioni precordiali comprendono:

la V1: quarto spazio intercostale destro lungo la linea marginale dello sterno;
la V2: quarto spazio intercostale sinistro lungo la linea marginale dello sterno;
la V3: intermedia fra la V2 e la V4;
la V4: coincidente con l'itto puntale;
la V5: intermedia tra la V4 e la V6;
la V6: al punto di incrocio fra la linea ascellare media e una linea perpendicolare a essa abbassata a partire da V4.

Talvolta vengono eseguite anche le derivazioni V7 e V8, situate al punto di incontro fra la linea ascellare posteriore e la linea emiscapolare con la perpendicolare sopra accennata. In caso di sospetto infarto e/o ischemia del ventricolo destro vengono eseguite le derivazioni V4R e V5R, che sono disposte a destra simmetricamente a V4 e V5.

Le differenze di potenziale registrate sono inversamente proporzionali al quadrato della distanza dell'elettrodo esplorante dal cuore: per questo i potenziali nelle derivazioni precordiali sono di ampiezza superiore a quella dei potenziali registrati nelle derivazioni periferiche.

Un basso voltaggio dell’elettrocardiogramma in tutte le derivazioni periferiche è caratteristico dei versamenti pericardici (idropericardio, pericardite essudativa) e del mixedema, nel quale la “cardiomegalia" è data più sovente da un versamento pericardico che non da un vero ingrandimento del cuore.

Un alto voltaggio dei complessi ventricolari può essere osservato nelle ipertrofie ventricolari ed esprime una maggiore massa elettricamente attiva.

A parità di altre condizioni tanto maggiori sono i potenziali di una determinata sezione del miocardio captati dall’elettrodo esplorante quanto più direttamente l’elettrodo la fronteggia; quanto più obliquamente si trovi l’elettrodo, tanto più piccolo sarà l’angolo solido.

Momento elettrico del dipolo. Un basso voltaggio dei complessi ventricolari in tutte le derivazioni periferiche non superiore ai 5 mm, significa che:

le correnti di azione hanno trovato cospicua resistenza a propagarsi alla superficie cutanea: caso di Pericardite essudativa.

Graficamente i processi elettrici di depolarizzazione e ripolarizzazione possono essere espressi come vettori. Per convenzione la punta del vettore indica il polo positivo.

La grandezza del potenziale (P) in un dato punto è, secondo la teoria dell’angolo solido:

direttamente proporzionale al momento elettrico del dipolo (F), cioè all’intensità delle differenze di potenziale prodotte dal cuore;
direttamente proporzionale al coseno dell’angolo di derivazione, cioè dell’angolo formato dalla retta sulla quale si inscrive la direzione del dipolo e dalla linea di derivazione (linea che unisce il dipolo all’elettrodo esploratore);
inversamente proporzionale al quadrato della distanza (r) dell’elettrodo dal cuore.

Coseno dell’angolo di derivazione. La proporzionalità al cos α è di grande interesse per comprendere le differenze di ampiezza dei potenziali di azione quali vengono registrati nelle singole derivazioni unipolari e che costituiscono l’elemento fondamentale per la valutazione dell’asse elettrico del cuore. Se la linea di derivazione è parallela all’asse del vettore medio di attivazione del cuore, se cioè l’angolo α è 0°, il cos α sarà 1 (perché cos 0° = 1) e nella derivazione corrispondente i potenziali raggiungeranno la massima ampiezza. Se la linea di derivazione è perpendicolare all’asse del vettore medio di attivazione del cuore, se cioè l’angolo α è 90°, il cos α sarà 0 (perché cos 90° = 0) e nella derivazione corrispondente i potenziali registrati saranno trascurabili.

L’asse elettrico del cuore presenta normalmente una buona coincidenza con l’asse anatomico ed è diretto dall’alto al basso, dall’indietro in avanti e da destra a sinistra. La sua proiezione sul piano frontale è rappresentata da un vettore attorno ai +45° (asse elettrico intermedio, 0-90°):

nei brevilinei esso è compreso fra 0° e +45° (asse elettrico intermedio-orizzontale);
nei longilinei tra +45° e +90° (asse elettrico intermedio-verticale).

Le derivazioni unipolari degli arti possono essere considerate come tre osservatori lontani, ciascuno dei quali “guarda” il vettore medio di depolarizzazione da un determinato punto di vista:

con un asse elettrico di +45° la derivazione aVR vede la parte negativa del vettore con un angolo di derivazione di 180° (cos 180° = 1): esso registra pertanto potenziali negativi e ampi. Le derivazioni aVL e aVF vedono invece il verso positivo del vettore, con un angolo di derivazione di 60°, quindi con potenziali positivi di ampiezza pari a circa la metà dei potenziali registrati in aVR;
uno spostamento dell’asse elettrico oltre i +90° è caratterizzato da potenziali negativi non solo in aVR ma anche in aVL e da potenziali positivi di grande ampiezza in aVF: l’asse elettrico a destra comporta infatti una rotazione del vettore tale per cui aVL ne vede il verso negativo mentre aVF presenta un angolo α attorno agli 0°. Si osserva nel cuore a goccia e nelle ipertrofie ventricolari destre; un esempio del tutto particolare di asse elettrico a destra è fornito dalla destrocardia;
uno spostamento dell’asse elettrico in senso negativo oltre 0° è caratterizzato da potenziali negativi in aVR e aVF e da potenziali positivi di grande ampiezza in aVL: l’asse elettrico a sinistra comporta infatti una rotazione del vettore tale per cui aVF vede il verso negativo del vettore e aVL presenta un angolo α di circa 0°.

Si osserva per sollevamento del diaframma (asciti, gravidanza) e nelle ipertrofie ventricolari sinistre.

Propagazione dell'eccitamento

L’eccitamento del miocardio inizia nel nodo del seno, ammasso di tessuto neuromuscolare posto nella regione superiore, posteriore e laterale dell’atrio destro; di qui l’onda di attivazione invade a macchia d’olio l’atrio destro e quindi l’atrio sinistro. L’onda P è l’onda di depolarizzazione degli atri. Il voltaggio dell’onda P è molto minore rispetto a quello del complesso ventricolare QRS perché il modesto spessore della parete atriale comporta un esiguo momento elettrico del dipolo. La ripolarizzazione degli atri non è evidente nell’elettrocardiogramma registrato con i metodi usuali perché gli esigui potenziali che la rappresentano restano sommersi dal sopraggiungere dei più ampi potenziali ventricolari.

L’onda Ta viene però agevolmente registrata con l’elettrocardiogramma esofageo. Completata la depolarizzazione dei due atri, lo stimolo raggiunge il nodo di Tawara, piccolo ammasso di tessuto neuromuscolare posto nella porzione inferiore del setto interatriale, dal quale origina il fascio di His, che percorre la parte membranacea del setto ventricolare e si divide in due branche, una destra e una sinistra, le quali si sfioccano in corrispondenza della zona sottomiocardica settale nel sistema delle fibre di Purkinje, ma la branca sinistra si suddivide prima in un’emibranca anteriore e in un’emibranca posteriore. L’eccitamento invade il nodo di Tawara ed è condotto attraverso il fascio di His e la sua biforcazione fino al tessuto purkinjano.

Il tratto PQ (pari a circa 0,15 secondi) segna il tempo che intercorre fra l’inizio dell’eccitamento del nodo del seno e l’inizio dell’eccitamento dei ventricoli (tempo di conduzione atrio-ventricolare). Il complesso QRS, della durata di circa 0,08 secondi, segnala la depolarizzazione ventricolare.

I ventricoli iniziano il processo di depolarizzazione a partire dagli strati sottoendocardici. Nel miocardio ventricolare la depolarizzazione progredirà pertanto dall’interno verso l’esterno della coppa ventricolare; ciò è attestato:

dalle derivazioni endocavitarie ventricolari che mostrano complessi di tipo negativo (in quanto l’elettrodo intracavitario vede il verso negativo del vettore di depolarizzazione);
dalle derivazioni epicardiche e precordiali di sinistra che dimostrano complessi di tipo positivo (in quanto l’elettrodo vede il verso positivo del vettore di attivazione).

La complessità dei potenziali di depolarizzazione ventricolare dipende dalla complessità anatomica delle strutture ventricolari: l’onda Q, ad esempio, è stata attribuita alla precoce depolarizzazione del setto interventricolare con direzione del vettore da sinistra verso destra attestata dalle derivazioni precordiali che dimostrano in V1 una piccola onda positiva (r) coincidente con una piccola onda negativa (q) evidente in V2.

Nelle derivazioni periferiche la polarità e l’ampiezza del complesso ventricolare rapido QRS dipendono soprattutto dall'asse elettrico del cuore.

Nelle derivazioni precordiali il comportamento di QRS è diverso nelle precordiali di destra (V1-V2) rispetto a quelle di sinistra (V4-V5-V6); infatti:

nelle derivazioni precordiali di sinistra prevalgono i potenziali positivi perché il vettore di depolarizzazione è “visto” diretto con il verso positivo verso l’elettrodo esploratore per tutta la durata dell’attivazione: questo perché lo spessore del ventricolo sinistro è notevole e perché il vettore di depolarizzazione va da destra verso sinistra;
nelle derivazioni precordiali di destra prevalgono i potenziali negativi perché l’elettrodo esploratore capta potenziali positivi solo all’inizio della depolarizzazione: ben presto esso “vedrà” il verso negativo del vettore perché l’eccitamento va da destra verso sinistra.

Il tratto ST e l’onda T coprono l’intervallo di tempo durante il quale il miocardio ventricolare resta depolarizzato e poi completa il processo di ripolarizzazione.

L’onda T è un’onda lenta che ha la stessa polarità del complesso ventricolare veloce; essa è quindi positiva nelle derivazioni nelle quali il QRS è positivo e negativa in aVR in quanto in questa derivazione l'elettrodo esploratore vede il vettore di ripolarizzazione dal verso negativo.

L’onda T ha la stessa polarità del complesso QRS per un indugio di ripolarizzazione degli strati sottoendocardici dovuto a una loro difficoltà metabolica. Le ragioni di questo disagio metabolico vanno viste:

nella compressione che questi subiscono durante la sistole con la massa liquida intraventricolare incomprimibile;
nella loro difficoltà irrorativa; le arteriole coronariche sono dirette dall’esterno verso l’interno del muscolo ventricolare e ciò rende difficile la circolazione durante la sistole.

L'onda U è una piccola onda positiva che chiude talvolta il ciclo; ha solitamente la stessa polarità dell’onda T. Si può osservare nella sindrome del QT lungo, nella vagotonia, nell’ipopotassiemia.

Dopo l’onda U il miocardio (atriale e ventricolare) si è ripolarizzato e non vi saranno ulteriori spostamenti della linea isoelettrica fino al successivo ciclo cardiaco.

L'intervallo QT (sistole elettrica) è in funzione della frequenza cardiaca e entro una banda di correlazione inversa. Figura 7.155. Derivazioni epicardiche e derivazioni endocardiche: queste ultime registrano potenziali di azione negativi dato che l’eccitamento procede dall’endocardio all’epicardio.
Figura 7.156. Onda U. In alto onda U positiva di voltaggio piuttosto elevato: si trattava di un soggetto normale; in basso onda U negativa: questo reperto deve essere considerato patologico; si trattava di un soggetto con ipertensione arteriosa e arteriosclerosi generalizzata.
(Fi°. 7.157). Allungamenti di QT sproporzionati alla frequenza si possono avere per ipocalcemia (tetania ipoparatiroidea), ipernatriemia (in anurici) e ipokaliemia, ma anche in condizioni di generica sofferenza del miocardio, nell’ischemia cronica, nelle miocarditi, nei sovraccarichi di volume, nell’intossicazione da chinidina e nello scompenso cardiaco destro.
Accorciamenti di QT si possono avere per ipercalcemia (iperparatiroidismo), per iperkaliemia e nell’intossicazione da digitale.
Onda P. L’onda P nelle derivazioni convenzionali presenta un’altezza non superiore a 0,25 mV (pari a 0,5-2,5 mm), una larghezza (durata) <100 ms, con un profilo arrotondato; è negativa in aVR e positiva in tutte le altre derivazioni perché il vettore atriale medio di depolarizzazione è diretto dall’alto al basso, da indietro in avanti e da destra a sinistra: il segnapassi fisiologico è infatti localizzato in corrispondenza del nodo del seno (Fig. 7.158).
Nella destrocardia l’onda P è negativa in D1 e aVL, positiva in aVR e aVF per l’anormale andamento del vettore atriale medio di depolarizzazione che è diretto da sinistra verso destra, dall’alto verso il basso e daU’indietro in avanti.
Le derivazioni esofagee permettono di studiare più accuratamente i processi di depolarizzazione e di ripolarizzazione degli atri; vengono derivate con un piccolo elettrodo d’argento annesso a un tubo da sondaggio duodenale collegato all’elettrocardiografo mediante un filo che corre nell’interno del tubo stesso.
L’esofago dista dall’atrio sinistro non più di pochi millimetri; per questo, in virtù della legge generale dell’elettrocardiografia, i potenziali registrati saranno di alto voltaggio.
Figura 7.157.-Nomogramma della correlazione tra sistole elettrica (QT) e frequenza cardiaca. In condizioni normali ogni aumento della frequenza cardiaca si accompagna a un accorciamento della sistole elettrica e viceversa.
Figura 7.158. Onda P : l’andamento del vettore medio di depolarizzazione atriale spiega la positività dell’onda P in tutte le derivazioni periferiche ad eccezione di aVR.
Essi risultano composti da un complesso QRSa (che attesta la depolarizzazione atriale e corrisponde all’onda P) e da un’onda Ta che segnala la ripolarizzazione del miocardio atriale.
Queste derivazioni hanno un’importanza pratica eccezionale nello studio delle aritmie.
Onda P polmonare
Nell’ipertrofia dell’atrio destro si osserva l’onda P polmonare caratterizzata da una durata normale e da un alto voltaggio (maggiore di 0,2 mV). Il maggior indugio dell’eccitamento a livello dell’atrio destro ipertrofico comporta uno spostamento a destra dell’asse elettrico atriale donde l’aspetto appuntito in D2-D3 e aVF, negativo in aVR, alto e bifasico nelle derivazioni precordiali di destra (Fig. 7.159). La si osserva non solo nell’ipertrofia atriale destra da stenosi tricuspidale e da stenosi polmonare pura o in sindrome di Fallot e nel cor pulmonare cronico ma anche, in via acuta e transitoria, nella dilatazione dell’atrio destro che accompagna l’embolia polmonare acuta.
Onda P mitralica
Nell’ipertrofia dell’atrio sinistro l’eccitamento subisce un ritardo a livello dell’atrio ipertrofico: ne deriva un allargamento dei complessi atriali nelle derivazioni periferiche che si presentano spesso bifidi e di voltaggio alto soprattutto in D1 e in D2; nelle derivazioni precordiali di destra l’onda P è bifasica con iniziale elettro-positività lenta nelle precordiali di sinistra è spesso bifida. Si accentuano le forze della seconda parte dell’attivazione atriale, sia come voltaggio, sia come durata. Tutto ciò si traduce in un allargamento dell’onda P.
L’onda P mitralica è caratteristica della stenosi mitralica (Fig. 7.160), meno frequentemente la si riscontra nell’insufficienza mitralica e nella stenosi mitralica.
Conduzione atrio-ventricolare. L’intervallo PQ (PR quando non è apprezzabile l’onda Q) misura il tempo impiegato dall’eccitamento sul percorso “nodo del seno-miocardio ventricolare". Siccome la durata dell’eccitamento atriale è scarsamente variabile, il tempo PQ ci informa sulla velocità di propagazione dello stimolo lungo il nodo di Tawara e il fascio di His. L’intervallo PQ è inversamente proporzionale alla frequenza cardiaca: con una frequenza di 100-120 al minuto, il tempo PQ deve essere compreso tra 0,13 e 0,15 secondi; con una frequenza di 50-80 al minuto esso può variare da 0,16 a 0,20 secondi. Valori superiori a 0,20 secondi esprimono un ritardo nella propagazione dello stimolo lungo il fascio di His.
Il prolungamento di PQ fino a 0,30 secondi e oltre si può osservare nelle miocarditi (soprattutto nella miocardite reumatica: le modificazioni di PQ sono considerate dai pediatri un dato importante per valutare l’attività della malattia in fase acuta), nelle miocardiosclerosi e nelle coronaropatie, più frequentemente nell'intossicazione da digitale o da chinidina e viene definito come blocco atrioventricolare semplice o di primo grado (Fig. 7.161).
Figura 7.160. Onde P mitraliche in un paziente affetto da stenosi mitralica: si noti l’aspetto allargato e bifido dell’onda P in D2, D3, aVF, V2, V4 e l’aspetto bifasico + dell’onda P in Vi (velocità di scorrimento della carta 4 cm/s).
Figura 7.161. Blocco atrio-ventricolare semplice in un caso di febbre reumatica. L’intervallo P-Q che esprime il tempo di conduzione atrio-ventricolare è notevolmente allungato: 0,35 secondi (velocità di scorrimento della carta 4 cm/s).
Figura 7.162. Sindrome di Woiff-Parkinson-White: PQ breve e onda D di preeccitazione.
L’intervallo PQ è considerato breve quando la sua durata non supera 0,12 secondi per frequenze sui 70-80 al minuto. L’accorciamento dell’intervallo PQ si osserva nella sindrome di Wolff-Parkinson-White e nel ritmo del seno coronarico nella quale l’eccitazione del nodo di Tawara avviene in anticipo: l’inversione del vettore atriale di depolarizzazione renderà facile la diagnosi.
Sindrome di Wolff-Parkinson-White
La sindrome di Wolff-Parkinson-White (WPW) è caratterizzata da:
accorciamento del tratto PQ senza alterazioni del vettore atriale di depolarizzazione (quindi con onde P di polarità normale);
complessi QRS allargati per una lenta ascesa iniziale di R definita come onda delta oppure onda di preeccitazione.
La sindrome si osserva in giovani soggetti a cuore apparentemente sano che soffrono di crisi eli tachicardia parossistica sopraventricolare ed è stata attribuita a una preeccitazione ventricolare: si realizzerebbe un eccitamento anticipato dei ventricoli attraverso vie accessorie di conduzione atrio-ventricolare (il cosiddetto fascio di Kent)o analoghe (fascio di James, fibra di Mahaim). Le zone ventricolari normalmente e precocemente eccitate darebbero luogo all’insorgenza dell’onda delta (Figg. 7.162, 7.163).
In una variante C sindrome di Lown-Ganong-Levine ) i complessi QRS sono normali.
Anche nell’angina di petto e nell’infarto del miocardio il tratto PQ può essere accorciato in dipendentemente dall’esistenza di un’onda di preeccitazione.
Complesso ventricolare. Il complesso ventricolare comprende:
una parìe iniziale rapida (QRS) che esprime il processo di depolarizzazione ventricolare e ha una durata inferiore a 0,10 secondi; la sua morfologia è strettamente correlata all’orientamento dell’asse elettrico del cuore;
una parte finale lenta (ST-T) che esprime il processo di ripolarizzazione ventricolare e ha una durata inversamente proporzionale alla frequenza; in condizioni normali il tratto ST è rigorosamente iso elettrico e l’onda T positiva è bene apprezzabile.
Lo studio del complesso ventricolare è in grado di fornire le massime informazioni sulle condizioni del miocardio.
Ipertrofie ventricolari
Nelle ipertrofie ventricolari l’asse elettrico presenta una caratteristica deviazione nel senso del ventricolo ipertrofico.
Nell'ipertrofia ventricolare destra avremo:
complessi QRS prevalentemente negativi in D1 e aVL;
complessi QRS prevalentemente positivi in D3 e aVF.
Nell'ipertrofia ventricolare sinistra avremo:
complessi QRS prevalentemente positivi in D1 e aVL;
complessi QRS prevalentemente negativi in D3 e aVF;
Le derivazioni precordiali offrono elementi di maggiore utilità per la diagnosi di ipertrofia ventricolare.
Nell’ipertrofia ventricolare destra l’aumentato spessore del ventricolo destro fa sì che l’onda di attivazione impieghi un tempo maggiore a percorrere lo spessore del ventricolo destro; il vettore di depolarizzazione ventricolare sarà pertanto diretto per un tempo maggiore in senso endo-epicardico sì da condizionare la polarità positiva di QRS nelle derivazioni precordiali di destra (Fig. 7.164).
Nell’ipertrofia ventricolare sinistra il salto di potenziale nella zona di transizione, brusco passaggio da una prevalente o esclusiva negatività (tipo rS o tipo QS) a una spiccata positività in una zona corrispondente alle derivazioni V4 -V5, denunzia il passaggio da zone sovrastanti il ventricolo destro (la cui parete è esile come di norma) a zone sovrastanti il ventricolo sinistro (la cui parete è aumentata di spessore) (Fig. 7.165).
Figura 7.164. Ipertrofia ventricolare destra in tetralogia di Fallot. Si notino: le onde P polmonari di alto voltaggio e acuminate in Vi, V2 oltre che in D2, aVF (velocità di scorrimento della carta 4 cm/s).
Figura 7.165. Ipertrofia ventricolare sinistra con sofferenza miocardica su base ipertrofico-ischemica (velocità di scorrimento della carta 4 cm/s).
Nella pratica clinica siamo in presenza eli ipertrofia ventricolare sinistra quando la somma delle S in V1-V2 più le R in V4-V5 supera i 40 nini ( indice di Sokolov-Lyoh).
Le ipertrofie ventricolari datanti da tempo condizionano uno squilibrio fra la massa muscolare ipertrofica da irrorare e le possibilità del circolo coronarico a soddisfarne i bisogni, donde una relativa ischemia dei ventricoli ipertrofici: questi quadri, che vanno sotto il nome di ipertrofia ventricolare con sofferenza miocardica su base ipertrofico-ischemicao da discrepanza, decorrono con onde T negative nelle derivazioni precordiali corrispondenti ai ventricoli ipertrofici CV 1-V2 nelle ipertrofie ventricolari destre e V 4-V6 nelle ipertrofie ventricolari sinistre) oltre che in alcune derivazioni periferiche (D j-aV F nelle ipertrofie ventricolari destre e Di-aVL nelle ipertrofie ventricolari sinistre) (Fig. 7.166).
Di fronte a un’ipertrofia ventricolare destra possiamo pensare a una cronica bronco pneumo-pleuropatia con secondaria ipertensione arteriosa polmonare, a un’ipertensione polmonare primitiva o secondaria a vizio mitralico, a iperPera 140 mm e sono Presenti se9ni diafflusso polmonare (comunicazione interatriale), a stenosi polmonare (prim itiva o nel quadro di una sindrome di Fallot), a insufficienza tricuspidale.
Di fronte a un 'ipertrofia ventricolare sinistra , potremo pensare a un’ipertensione arteriosa, a un vizio aortico, a un’insufficienza mitralica.
Nell’alternanza elettrica l’ampiezza dei complessi yen-sinistra in paziente affetto da ipertensione arteriosa. L’indice di Sokolov-Lyon susofferenza ischemica laterale sinistra. E VASI tricolari varia se condo un andamento alternante: ciò è segno di grave sofferenza del miocardio ventricolare, tranne che non si manifesti nel corso di una crisi di tachicardia parossistica.
Blocchi di branca
Normalmente l’eccitamento dei ventricoli inizia dopo che lo stimolo, percorso il fascio di His e le sue due branche (destra e sinistra), raggiunge il tessuto purkinjoso sotto endocardico; l’attivazione comincia allora contemporaneamente nei due ventricoli.
Quando una delle due branche del fascio di His è anatomicamente interrotta (oppure la conduzione attraverso di essa è inibita per motivi di ordine funzionale), l’attivazione proveniente dagli atri percorre il fascio di His e la branca indenne e si arresta al livello dell’interruzione. Ne deriva che viene per primo attivato il ventricolo corrispondente alla branca indenne, mentre il ventricolo corrispondente alla branca lesa sarà attivato attraverso il miocardio di lavoro nel quale la conduzione si attua più lentamente rispetto al tessuto neuro-muscolare specializzato.
La prima conseguenza di un blocco di branca sarà un prolungamento del tempo di depolarizzazione, cioè della durata di QRS oltre 0,10 secondi.
Le derivazioni precordiali presentano il massimo interesse per stabilire se un blocco di branca è dovuto a lesione della branca destra oppure a lesione della branca sinistra.
Nel blocco di branca destra il ventricolo sinistro è attivato in anticipo sul ventricolo destro: il vettore ventricolare medio di depolarizzazione è diretto da sinistra verso destra; nelle derivazioni precordiali destre (V1-V2) registreremo complessi QRS positivi, allargati, conformati a M, mentre nelle derivazioni precordiali sinistre i complessi, inizialmente positivi, sono seguiti da un’onda S lenta e profonda che corrisponde all’attivazione del ventricolo destro “vista” dal verso negativo del vettore che la rappresenta.
Nel blocco di branca sinistra il ventricolo destro è attivato in anticipo sul ventricolo sinistro: il vettore di attivazione ventricolare è rivolto da destra verso sinistra; in V4-V6 registreremo complessi QRS allargati, positivi, conformati a M, mentre nelle derivazioni precordiali destre prevarranno potenziali negativi.
Sono caratteristici i complessi ventricolari rapidi conformati a M in D1 e conformati a W in D3, conformati a M in aVL e a W in aVF. L’onda T presenta nelle singole derivazioni polarità opposta a quella dei complessi QRS: nel blocco di branca destra un’onda T negativa sarà osservata in V1, nel blocco di branca sinistra in V6. Queste modificazioni dell’onda T sono state definite modificazioni secondarie, in quanto dovute al difetto di conduzione e non a uno stato di sofferenza del miocardio di lavoro: la ripolarizzazione inizia nel ventricolo corrispondente alla branca indenne che è quello per primo depolarizzato donde l’opposta polarità dell’onda T e la maggior durata della sistole elettrica.
Deflessione intrinseca. Detta anche punto di capovolgimento superiore, si misura dalla punta dell’area Q sino al punto di inversione. È espressione di un ritardo dell’eccitazione: è indicativo di un’ipertrofia ventricolare sinistra oppure di un nascente quadro di blocco di branca.
Il blocco di branca sinistra si osserva nella cardiopatia ipertensiva come tappa evolutiva di una spiccata ipertrofia del ventricolo sinistro e nei vizi aortici. Spesso è legato a diffuse lesioni ventricolari sinistre di natura coronarica o più raramente miocarditica.
Il blocco di branca destra si osserva nelle ipertrofie del ventricolo destro per ipertensione polmonare primitiva o secondaria (stenosi mitralica, pneumopatie croniche) o per iperafflusso polmonare (comunicazione interatriale) ma è frequente anche nelle miocarditi e nella cardiopatia-ischemica.
Decorrono con complessi ventricolari tipo blocco di branca, i ritmi idioventricolari attivi (tachicardia parossistica ventricolare, extrasistoli ventricolari) e i ritmi idioventricolari passivi per blocco atrio-ventricolare totale o arresto atriale, che realizzano un'attivazione ventricolare con modalità analoghe a quelle del blocco di branca.
A bbiamo ricordato che la branca sinistra del fascio di His si suddivide in due fasci distinti (uno anteriore e uno posteriore) i quali si aprono poi a ventaglio e si distribuiscono il primo in avanti e in alto, il secondo indietro e in basso rispetto al muscolo papillare anteriore.
L’eccitazione si propaga simultaneamente lungo i due fasci della branca sinistra ma può accadere che una lesione interessi isolatamente il fascicolo anteriore o il fascicolo posteriore realizzando un’asincrona eccitazione nel ventricolo sinistro (blocco fascicolare).
Nel blocco fascicolare anteriore (o emiblocco sinistro anteriore) vengono eccitate in anticipo le porzioni postero-inferiori del ventricolo sinistro e in ritardo quelle antero-superiori.
Si può realizzare un certo allargamento del complesso QRS ma soprattutto si osserva un’estrema rotazione dell’asse di QRS (da -60° a -90°); nelle derivazioni periferiche che “guardano” il ventricolo sinistro (D1, aVL) avremo complessi di tipo qR, in quelle che guardano la faccia diaframmatica del cuore (D2, D3, aVF), complessi di tipo rS e presenza di onde R in aVR.
Nel blocco fascicolare posteriore (o emiblocco sinistro posteriore) la diagnosi non è altrettanto facile in quanto l’elettrocardiogramma dimostra solo un quadro di deviazione assiale destra estrema (da +100° a +130°): osserveremo onde R di altissimo voltaggio in D3 e aVF senza che le derivazioni precordiali possano suggerire un’ipertrofia ventricolare destra.
Un modesto allargamento di QRS orienta la diagnosi ma due considerazioni saranno soprattutto importanti:
la presenza di questa estremistica deviazione assiale destra in un soggetto brevilineo e/o orizocardico;
le modificazioni nel tempo di questi complessi (spontanee e/o dopo prova da sforzo) entro il perimetro di un blocco instabile.
Il blocco bifascicolare è l’associazione di un blocco di branca destra con un emiblocco sinistro. La varietà più frequente è quella con emiblocco sinistro anteriore per l’iniziale accollamento del fascicolo anteriore della branca sinistra alla branca destra del fascio di His.
L’elettrocardiogramma dimostra: allargamento di QRS con complessi a M in V1-V2, onde S larghe e profonde in D2-D3 precedute da piccole onde r, onde S larghe in V4.
Il blocco bifascicolare può essere osservato entro il perimetro delle più varie malattie del cuore (cardiopatia ischemica, vizi valvolari aortici, cardiopatia ipertensiva, vizi congeniti, traumi chirurgici) e anche per fibrosi primitiva del fascio di His (malattia di Lenègre).
Il blocco di branca destra con emiblocco sinistro posteriore è molto raro.
Il blocco trifascicolare si realizza quando vengono lesi tutti e tre i fascicoli di conduzione che prendono origine dal tronco comune del fascio di His; determina dissociazione atrio-ventricolare completa come la sezione del fascio di His.
Le lesioni dei fasci di conduzione non sempre comportano sezioni complete ma possono presentare alterne fasi di migliore e di peggiore conduzione.
Si conoscono blocchi di branca intermittenti, talora alternanti (una sistole normalmente condotta e una sistole bloccata) che attestano condizioni di sofferenza su base funzionale.
Si conoscono blocchi di branca transitori nel corso di un cateterismo cardiaco (blocco di branca destra per irritazione meccanica del setto), miocardite con interessamento di fasci minori. Aspetti elettrocardiografici tipo blocco di branca si possono realizzare transitoriamente anche:
durante o dopo una crisi di tachicardia parossistica sopraventricolare per affaticamento di una delle branche del fascio di His;
nell’intossicazione da digitale, chinidina o procainamide;
nell’iperkaliemia (uremia, sindrome da schiacciamento).
Infarto del miocardio
Quando avviene una rottura di una placca protrundente all’interno dell’albero coronarico si ha un tentativo di riparazione della stessa con attivazione delle piastrine e del sistema coagulativo, che danno luogo alla formazione di un trombo. Se la trombosi è talmente voluminosa da occludere il ramo coronarico avviene l’infarto acuto del miocardio (IMA) con sopraslivellamento di S-T (detto STEMI S-T Elevation Myocardial Infarction)
Più raramente il vaso si occlude in seguito a embolizzazione periferica da parte di un coagulo situato più prossimamente rispetto all’occlusione, o per vasospasmo.
L’elettrocardiogramma consente di avere precise informazioni sull’esistenza, sulla localizzazione e sull’approssimativa epoca di insorgenza degli infarti miocardici. Le alterazioni elettrocardiografiche convenzionali nella cardiopatia ischemica sono l’ischemia, la lesione e la necrosi:
l’ischemia esprime un inadeguato apporto di sangue arterioso alla zona miocardica interessata e spesso non è che il transitorio accentuarsi di una situazione preesistente di insufficienza coronarica o l’espressione di un brutale spasmo coronarico persistente; dal punto di vista ECGrafico si manifesta o come un’onda T negativa profonda o come un sottoslivellamento marcato del tratto S-T;
la lesione esprime la grave sofferenza delle fibrocellule muscolari cardiache della zona infartuata, la maggior parte delle quali risulta gravemente danneggiata;
— la necrosi si manifesta successivamente all’onda di lesione ed è dovuta alla morte anatomica delle cellule colpite da infarto che subiscono una perdita della propria capacità elettrica. Infarto miocardico recente della parete inferiore del ventricolo sinistro: grande onda di lesione in D2-D3-aVF; immagine negativa dell’onda di lesione in aVR, aVL, V1-V2-V4.

Infarto miocardico della parete laterale del ventricolo sinistro: si notino l’onda di necrosi parziale in V6, la piccola onda di lesione in DraVL e Ve derivazioni che “vedono” la zona necrotica e l’immagine negativa dell’onda di lesione in aVR-aVF e D3.

La differenza di potenziale di lesione dovrebbe determinare un abbassamento della linea isoelettrica durante la diastole.

Alla fine dell’attivazione ventricolare tutto il miocardio ventricolare è depolarizzato: viene così ad annullarsi quella differenza di potenziale di lesione che induceva l’elettrocardiografo a generare una controcorrente uguale e contraria.

Ecco perché nell’elettrocardiogramma avremo un’onda monofasica positiva in fase sistolica.

L’onda di lesione insorge precocemente dopo l’occlusione coronarica e persiste per molte ore, talora per giorni; qualche volta scompare senza che si abbia l’istituzione di un’onda di necrosi, ma un simile decorso esprime generalmente una semplice insufficienza coronarica; nell’infarto invece l’onda di lesione è ben presto seguita dalla comparsa di un’onda di necrosi che, se l’infarto è particolarmente esteso, l’accompagna fin dalle prime ore.

L'elettrogenesi dell’onda di lesione può essere così schematizzata: nella zona lesa si realizza una caduta del potenziale di riposo per una grave alterazione nella fase del ciclo elettrico cardiaco che corrisponde all’ingresso del sodio e alla fuoriuscita di potassio contro gradiente.

Immaginiamo di registrare un elettrocardiogramma in una derivazione precordiale posta immediatamente al di sopra della zona di necrosi di un infarto miocardico che interessi a tutto spessore la parete anteriore del ventricolo sinistro.

Il tessuto necrotico è un tessuto elettricamente inerte: non genera nessuna differenza di potenziale e si comporta come un semplice conduttore.

Infarto miocardico anteriore (dopo 6 mesi); alla punta (V4) la cicatrice interessa la parete a tutto spessore (tipo QS), più lateralmente (V e) la cicatrice non interessa la parete a tutto spessore (tipo Q R ).

Q uesta tardiva elettropositività attesta l’attivazione del tessuto miocardico indenne circostante alla zona esplorata.

Negli infarti della parete anteriore (da occlusione del ramo discendente dell’arteria coronaria sinistra), l’onda Q è manifesta nelle derivazioni precordiali corrispondenti all’infarto: in V 2-V3 negli infarti antero-settali, in V 3-V4 negli infarti puntali, in V 4-V5-V6 negli infarti antero-laterali, in V 2-V3-V4-V5-V6 negli infarti anteriori estesi.

Un’onda Q è registrata in questi infarti (sempre che sufficientemente estesi), anche in V 1-V2 e aVL.

Negli infarti della parete laterale sinistra (da occlusione del ramo circonflesso dell’arteria coronaria sinistra), l’onda Q è registrata in V6 e soprattutto in aVL, derivazioni che “guardano” direttamente la zona di necrosi.

Negli infarti della parete inferiore (da occlusione dell’arteria coronaria destra), l’onda Q è registrata nelle derivazioni D 2, D 3 e aVF, che “vedono” la superficie diaframmatica del cuore.

Nell’infarto posteriore si apprezzano alterazioni nella tipica successione nelle derivazioni posteriori (V 7-V9).

L'onda Q in D 3 non sempre deve essere interpretata come postumo di infarto inferiore.

Infarto miocardico posteriore recente (6 ore): l’onda di lesione (in D2-D3-aVF) non è molto accentuata; in aVL si noti l’immagine negativa dell’onda di lesione.

Infarto miocardico posteriore (stesso caso dopo 4 mesi): si notino le onde Q in D2-D3 e aVF e l’onda T negativa in D2-D3 e aVF che è acuminata e simmetrica; in Di e aVL l’immagine negativa di detta onda T.

Quando la necrosi interessa uno spessore inferiore al 70% della parete miocardica l’onda Q di necrosi non verrà evidenziata all’ECG, e si avrà solo una ridistribuzione delle forze elettriche con conseguente deviazione assiale in senso retrogrado o anterogrado a seconda che la lesione sia avvenuta rispettivamente nella porzione anteriore o inferiore del cuore (IMA non-Q).

L’infarto non -Q si manifesta con sempre più frequenza negli ultimi anni, la sua incidenza è a oggi circa il 50% di tutti gli infarti.

A livello anatomico l’IMA non -Q o il NSTEMI (Non-ST-Elevation Myocardial Infarction) è dovuto a un’occlusione non completa da parte di una trombosi coronarica o a un’occlusione completa ma transitoria che non è capace di determinare la morte a tutto spessore del segmento muscolare irrorato dal vaso colpito.

Evoluzione dell'infarto del miocardio.

L’onda T in qualche caso può ritornare a positività, ma generalmente persiste.

La diagnosi elettrocardiografica di infarto del miocardio è una diagnosi facile.

dolore a tipica o ad atipica irradiazione;

sfregamento pericardico;

—febbre.

mioglobina, che compare già dopo 30 minuti dall’evento ed è tuttavia molto aspecifica;

troponina T che compare dopo 30-90 minuti dall’evento, è la più specifica e consente una diagnosi sicura di infarto quando il valore è almeno il doppio rispetto al limite superiore del normale range stabilito dal laboratorio;

creatinfosfochinasi (CPK-MB), molto specifica e sensibile inizia ad aumentare a distanza di 2-4 ore dall’esordio dell’infarto (con picco massimo entro 15-30 ore).

Senza dubbio la CPK è l’enzima più importante nella diagnosi di infarto del miocardio.

Cor polmonare acuto.

La causa di questo quadro elettrocardiografico è un’estesa lesione degli strati sotto epicardici ventricolari indotta dalla flogosi del pericardio, che comporta una differenza di potenziale di lesione diretta in senso endoepicardico.

L’angina di Prinzmetal è una variante dell’insufficienza coronarica nella quale la massima sofferenza irrorativa si verifica a livello degli strati sottoepicardici. Figura 7.187. Angina di Prinzmetal: durante una crisi dolorosa precordiale notturna l’ECG presentava una gigantesca onda monofasica positiva nelle derivazioni precordiali di sinistra che scomparve quasi completamente dopo assunzione di nitroglicerina perlinguale. Dopo 6 ore l’ECG era ritornato perfettamente normale (tracciato a destra).
zioni precordiali che ricordano l’onda monofasica di lesione (Fig. 7.187).
Sofferenza degli strati sottoendocardici
Il sottoslivellamento del tratto ST è un reperto elettrocardiografico frequente; potrà realizzarsi in tutte le derivazioni che vedono la superficie epicardica del ventricolo sinistro, mentre le derivazioni aVR, V1 e V2, che ne vedono la superficie endocardica, presentano il tratto ST sopralivellato quale immagine speculare di un’onda di lesione sottoendocardica (Fig. 7.188). Si riconoscono due tipi di angina:
angina stabile in cui la discrepanza tra richiesta e apporto di O2 si verifica solo quando aumenta il lavoro miocardico in caso di uno sforzo, di un’intensa emozione o dell’esposizione alle basse temperature. In questi casi l’ECG può essere del tutto normale e le alterazioni si rendono visibili solo durante le suddette condizioni. Alternativamente potranno esserci lievi sottoslivellamenti di S-T che si aggravano quando l’ischemia si fa più severa;
angina instabile e angina a riposo o a bassa soglia o angina ingravescente, si verifica per minimi sforzi e a riposo, è molto più invalidante e le stesse alterazioni elettrocardiografiche sono più evidenti e marcate.
La diagnosi di infarto deve essere però posta in dubbio ed eventualmente avvalorata da un dosaggio della transaminasi glutammico-ossalacetica: in portatori di arteriosclerosi coronarica quadri del genere possono realizzarsi transitoriamente per una profusa emorragia o per uno spasmo coronarico.
L’insufficienza coronarica decorre frequentemente con onde di lesione a topografia sottoendocardica: sottoslivellamento del tratto ST nelle derivazioni precordiali di sinistra. Le possibili cause di questa sofferenza degli strati interni sono:
Figura 7.188. Ischemia sottoendocardica di tipo “infarto degli strati interni” per grave emorragia da rottura di varici esofagee: si noti lo spiccato sottoslivellamento di ST in V4 e V6 e l’immagine speculare di questa onda di lesione sottoendocardica in aVR (velocità di scorrimento della carta 4 cm/s).
la particolare distribuzione dei vasi coronarici i quali, provenienti dalla superficie del cuore, si dirigono attraverso le sue pareti alla regione sottoendocardica ivi distribuendosi in una rete arteriolare assai fine ed estesa;
la pressione che gli strati sottoendocardici sopportano contro la massa liquida endocavitaria durante la sistole; è certo comunque che gli strati sottoendocardici del ventricolo sinistro sono quelli che più precocemente si dimostrano interessati in tutti i processi di insufficienza coronarica, sia questa conseguente:
• a un’alterazione di calibro delle arterie coronarie e dei loro rami minori;
• a una diminuzione del flusso coronarico quale si realizza nel collasso di circolo o per una profusa emorragia;
• ad alterazioni qualitative del sangue (anemie e intossicazioni da ossido di carbonio).
Nell’insufficienza coronarica lo slivellamento di ST compare in rapporto alle crisi anginose (Fig. 7.189, 7.190). È estremamente istruttivo allora stabilire se lo sforzo fisico è capace di determinarlo o di accentuare uno slivellamento preesistente.
Prova da sforzo
L'elettrocardiogramma sotto sforzo rappresenta la provocazione di una reazione ischemica miocardica mediante l'incremento-aumento del lavoro del cuore indotto dall'aumento della pressione arteriosa e della frequenza cardiaca. Lo slivellamento del tratto ST viene registrato
4 SEMEIOTICA MEDICA
Figura 7.189. Angina pectoris (elettrocardiogramma registrato durante una crisi): si noti il sottosliveilamento di STin D2-D3-aVF-V3-V4-V6 (frecce) che attesta una diffusa sofferenza degli strati sottoendocardici, in aVR-aVL l’immagine speculare di detta alterazione (velocità di scorrimento della carta 4 cm/s).
all'ECG come espressione dell'ischemia. Le indicazioni e le controindicazioni alla prova da sforzo sono le seguenti:
Indicazioni:
- conferma della diagnosi di coronaropatia;
valutazione delle funzioni e capacità cardiache allo sforzo;
prognosi nel postinfarto;
valutazione del trattamento medico o chirurgico;
rilevamento di aritmie indotte dallo sforzo;
utilità per la riabilitazione e motivazione del paziente.
Controindicazioni:
- stenosi aortica severa;
miocarditi o pericarditi acute;
stati febbrili;
malattia del tronco comune;
scompenso del ventricolo sinistro o scompenso cardiaco congestizio;
presenza di blocchi cardiaci completi;
- angina instabile;
aritmie ipercinetiche;
insufficienza renale;
problemi ortopedici o neurologici;
- aneurisma dissecante;
ipertensione arteriosa non controllata;
- tireotossicosi;
paziente anziano o debilitato;
infarto miocardico recente.
Figura 7.190. —
Angina pectoris: elettrocardiogramma registrato durante una crisi (A). Dopo somministrazione di nitroglicerina (B e C) il sottoslivellamento del tratto ST (freccia) si riduce fino quasi a scomparire e l’onda T ritorna positiva.
I metodi per l’esecuzione della prova da sforzo sono rappresentati dall’ergometria con cyclette in posizione supina o seduta, oppure su nastro scorrevole (jreadmill) (Fig. 7.191). Il lavoro da effettuare viene espresso in Watt (W), dove un W corrisponde a 1 Joule x s che è = 1 kg/m /s.
protocollo di affaticamento prevede, con la metodica secondo Bruce modificata: un inizio con 25 o 50 W; la documentazione ogni minuto dell’ECG e della pressione arteriosa; il mantenimento del gradiente di sforzo per
2-3 minuti; l’aumento del gradiente di sforzo di 25 W fino al massimo; il controllo del paziente fino alla normalizzazione della frequenza cardiaca e della pressione arteriosa. Lo sforzo massimo corrisponde alla frequenza cardiaca sub-massimale (200) meno l’età anagrafica: ad esempio per un soggetto di 50 anni è di 150/min.
I criteri di positività del test oppure di interruzione della prova sono rappresentati da slivellamenti del tratto ST orizzontali o discendenti, dalla comparsa di angina pectoris, da reazioni ipertensive, da aritmie, evidente dispnea (Fig. 7.192).
Nell’intossicazione da digitale si realizza un aspetto elettrocardiografico “tipo sofferenza degli strati sottoendocardici”: la sistole elettrica è accorciata, il tratto ST è sottoslivellato e ingloba l’onda T (Fig. 7.193).
Ergometria
Cyclette
Supino
Figura 7.191. Prova da sforzo. Diverse metodiche di affaticamento: ergometria con cyclette in posizione supina oppure seduta ed ergometria su nastro scorrevole (treadmill).
Figura 7.193. Intossicazione da digitale (frecce): si noti il sottoslivellaFigura 7.194. Onde T massive in V4 per infarto miocardico antero-settalemento del tratto ST particolarmente evidente in Di, V4 e V5. non a tutto spessore.
Negatività dell'onda T
Alterazioni isolate dell’onda T sono riscontrate con notevole frequenza nell’elettrocardiogramma.
La negatività dell'oncia T attesta un ritardo di ripolarizzazione abitualmente attribuito a ischemia.
Ma il termine “ischemia” non deve essere inteso in senso stretto: non sempre infatti onde T negative attestano l’esistenza di un difetto irrorativo di origine coronarica o un infarto miocardico pregresso: possiamo avere onde T negative per miocarditi, per cardiomiopatie e anche per alterazioni dismetaboliche.
La topografia delle onde T negative può fornire dati alla diagnosi:
onde T negative in D1, aVL, V4 e V5, in associazione a deviazione sinistra dell’asse elettrico depongono per un’ipertrofia ventricolare sinistra patologica con discrepanza fra massa miocardica da irrorare e capacità irrorative dell’albero coronarico;
onde T negative in D3, aVF, V1 e V2 in associazione a deviazione destra dell’asse elettrico e a complessi QRS positivi in V1-V2 sono suggestive per un’ipertrofia ventricolare destra patologica;
onde T negative in quasi tutte le derivazioni (tranne la aVR) si osservano nelle fasi tardive di una pericardite acuta e nelle pericarditi croniche;
in assenza di un asse elettrico orientato estremamente, onde T negative in D1, aVL, V4 e V5 possono deporre per un’insufficienza dell’arteria coronarica anteriore, ma anche per una miocardite a elettiva localizzazione ventricolare sinistra, mentre nelle stesse condizioni onde T negative in D3 e aVF faranno pensare a un’insufficienza dell’arteria coronarica posteriore;
quando un’onda T negativa si localizza a una sola derivazione, la V4 ad esempio, la possibilità di un disturbo circoscritto di irrorazione coronarica diviene suggestiva.
Le onde T massive sono particolarmente profonde, e possono essere dovute a:
infarto miocardico non a tutto spessore (Fig. 7.194), nel qual caso però, a parte la sintomatologia clinica, esistono pregressi o in atto i segni dell’infarto (onda di lesione, onda di necrosi);
insufficienza coronarica, particolarmente angina di Prinzmetal o angina vasospastica.
In un soggetto giovane dovranno essere considerate invece le seguenti possibilità:
stenosi valvolare aortica: l’alterata ripolarizzazione è espressione dell’ipertrofia ventricolare sinistra di grado estremo; l’ascoltazione e l’ecocardiografia saranno molto significative;
cardiomiopatia ostruttiva con stenosi sub-aortica; l’ecocardiografia consentirà di risolvere brillantemente il problema;
cuore da atleta; il reperto elettrocardiografico si può manifestare del tutto inaspettato in giovani che praticano lo sport agonistico anche in assenza di gradi spiccati di ipertrofia ventricolare sinistra; è caratteristica la paradossale normalizzazione del reperto durante la prova da sforzo; si tratta di un rilievo
Figura 7.195. Miocardite acuta: si notino il piattismo generale delle onde T e il lieve sottoslivellamento di ST in V2 e V4 (velocità di scorrimento della carta 4 cm/s).
privo di significato patologico che è stato attribuito a squilibri nel sistema simpatico o ad anomala sensibilità alle catecolamine.
Sofferenza diffusa del miocardio
Nelle miocarditi, nelle coronaro-miocardiosclerosi di vecchia data, nel corso di certe alterazioni dismetaboliche del miocardio per cause generali (uremia, insufficienza epatica, avitaminosi, squilibri elettrolitici) è dato osservare un piattismo delle onde T in tutte le derivazioni (Fig. 7.195). Il reperto assume particolare rilievo se interessa le derivazioni precordiali che sono quelle che, per la maggior vicinanza al cuore, danno abitualmente i più elevati potenziali di ripolarizzazione ed è significativo per uno generico stato di sofferenza del miocardio che si manifesta con un’alterazione dei processi di ripolarizzazione. La ricomparsa di una positività dell’onda T è in questi soggetti di buon auspicio.
Aritmie. Il ritmo sinusale è regolato da un segnapassi fisiologico il nodo del seno (o nodo di Keith e Flack); esso è caratterizzato dalla presenza di onde P che precedono regolarmente i complessi ventricolari. La frequenza del ritmo sinusale oscilla normalmente nell’adulto fra 60 e 80 bpm-i valori sono sensibilmente maggiori nel bambino.
La tachicardia sinusale e la bradicardia sinusale non comportano un’irregolarità nella successione dei battiti cardiaci, ma solo rispettivamente una accelerazione o un rallentamento: non dovrebbero pertanto essere incluse in questo paragrafo.
Tachicardia sinusale
Per tachicardia sinusale si intende un aumento del numero di battiti nell’unità di tempo con un ritmo rigorosamente sinusale (Fig. 7.196). Una tachicardia superiore a 150-160 bpm solo eccezionalmente è sinusale; essa è il più delle volte condizionata da un segnapassi ectopico atriale o ventricolare. Le più frequenti cause di tachicardia sinusale sono: l’esercizio fisico, la digestione, le emozioni, la febbre e più in generale un’infezione sistemica, l’ipertiroidismo, l’ipereccitabilità simpatica, l’anemia, la miocardite, la pericardite, lo scompenso cardiaco, le tromboflebiti con o senza embolia polmonare. Il movente di queste tachicardie è assai vario da caso a caso:
la diretta stimolazione del segnapassi fisiologico nella febbre;
un aumento delle richieste metaboliche periferiche nell’ipertiroidismo;
l’esigenza di supplire a una deficiente gittata sistolica con un aumento proporzionale della frequenza nelle miocarditi e nelle pericarditi;
la stimolazione dei nervi acceleratori del cuore, nelle
Figura 7.196. A) Tachicardia sinusale; B) bradicardia sinusale (velocità di scorrimento della carta 4 cm/s). Aritmia sinusale respiratoria

Negli adulti la sequenza dei battiti cardiaci di comando sinusale è in genere perfettamente ritmica; nei bambini e negli adulti per condizioni di ipereccitabilità vagale, è possibile osservare l'aritmia sinusale respiratoria caratterizzata da alterne fasi di acceleramento e rallentamento del ritmo, correlate alla respirazione (il ritmo accelera con l’inspirazione e rallenta con l’espirazione). L’elettrocardiogramma dimostra l’origine sinusale del battito cardiaco e conferma l’alternarsi di pause diastoliche più lunghe a pause diastoliche più brevi.

Aritmie ipercinetiche

Extrasistolia atriale

L’entrata in azione di un segnapassi ectopico, può essere estremamente fugace, sì da alterare per un solo battito o per pochi battiti la ritmica successione delle contrazioni del cuore: è questo il caso delle extrasistoli, battiti prematuri dovuti al momentaneo sopravvento di un centro eterotopo atriale, nodale o ventricolare sul segnapassi sinusale.
La prematurità, cioè la proprietà di cadere in anticipo sulla normale sequenza dei battiti cardiaci, è il carattere comune a ogni tipo di extrasistole.
Le extrasistoli atriali sono caratterizzate da:
un’onda P apprezzabile ma differente come ampiezza, forma e spesso polarità rispetto all’onda P di origine sinusale.
la conduzione atrio-ventricolare corrispondente all’intervallo PQ può essere accorciata poiché lo stimolo anomalo viene generato da una zona più bassa rispetto al nodo S-A e quindi occorrerà un tempo minore alla propagazione dell’impulso fino al nodo A-V; oppure prolungato perché il fascio di His all’insorgenza del battito prematuro non è ancora uscito dal periodo di refrattarietà relativa; questa circostanza in extrasistoli molto precoci può condizionare il blocco dell’onda P extrasistolica a livello atrio-ventricolare: l’extrasistole atriale apparirà allora come un’isolata onda P non seguita dal complesso ventricolare;
un complesso QRST identico ai complessi QRST normalmente indotti dal ritmo sinusale, ma talvolta di forma leggermente differente: un po’ più alto o uncinato, eccezionalmente di durata superiore alla norma; questa aberrazione ventricolare si osserva nelle extrasistoli atriali molto precoci ed è stata attribuita a una parziale refrattarietà relativa residua di qualche distretto ventricolare;
una pausa post-extrasistolica che non è mai compensatoria, il che significa che l’intervallo fra l’inizio del complesso ventricolare precedente e l’inizio del complesso ventricolare successivo all’extrasistole è inferiore a due cicli completi.

Extrasistoli nodali

Vengono convenzionalmente suddivise in sopranodali, medionodali e sottonodali.
Nelle extrasistoli sopranodali, l’attivazione atriale avviene dal basso all’alto e l’attivazione dei ventricoli è normalmente garantita attraverso il fascio di His. Esse sono caratterizzate da una prematura onda P negativa ravvicinata a un complesso QRST di forma normale.
Nelle extrasistoli medionodali, l’attivazione atriale e quella ventricolare, sono contemporanee: donde il sovrapporsi di P a QRS; il complesso QRST è di forma normale, l’onda P che è inscritta e mascherata nel QRS non è apprezzabile.
Nelle extrasistoli sottonodali, l’attivazione dei ventricoli precede quella degli atri, per cui il QRS cade in anticipo sull’onda P che, negativa, si inscrive nel tratto ST. Le extrasistoli nodali sono seguite da una pausa non compensatoria.

Tachicardie sopraventricolari

Quando l’eccitazione anomala di uno stimolo si protrae nel tempo e trova i tessuti circostanti in grado di condurlo ripetutamente, avremo le tachicardie parossistiche atriali. Le tachicardie parossistiche sono ritmi ectopici attivi dovuti a un centro atriale o ventricolare che prende temporaneamente il comando del ritmo.
Nelle tachicardie parossistiche sopraventricolari, durante i parossismi tachicardici l’attività del nodo del seno è del tutto cancellata; essa trova infatti costantemente gli atri in fase refrattaria. La tachicardia atriale è solitamente un evento improvviso che insorge e si risolve bruscamente. All’ECG è caratterizzata dalla presenza di onde P’ anomale e bizzarre con polarità e morfologia diversa dalle normali P. Se la tachicardia è monofocale le onde P’ saranno tutte uguali, viceversa se è polifocale anche le onde P’ saranno di morfologia differente tra loro. Se il fascio di His è in grado di condurre tutti gli stimoli avremo frequenze anche maggiori di 200 bpm. Viceversa quando il nodo AV viene stimolato durante il periodo refrattario avremo una conduzione 2:1 e la frequenza potrà essere compresa tra 110-150 bpm. Molto spesso tali aritmie si caratterizzano anche per alterazioni del tratto ST e inversione delle onde T dovuta alla riduzione del tempo di diastole con conseguente riduzione del flusso coronarico. L’insorgenza della tachicardia è dovuta a un battito premattiro, la cessazione dell’aritmia sarà sempre seguita da una pausa compensatoria

Tachicardie parossistiche da rientro atrio-ventricolare

Si definisce tachicardia da rientro una serie di battiti prematuri rapidi e consecutivi che iniziano e terminano improvvisamente. Queste forme si differenziano dalle tachicardie atriali in quanto l’onda P non è visibile poiché generate da un circuito di rientro creato sia a livello del nodo AV che prende il comando su qualsiasi segnapassi a livello atriale. All’ECG si caratterizza per un’elevata frequenza cardiaca compresa tra 150-200 bpm e da complessi QRS generalmente normali se i fasci di conduzione a livello ventricolare sono in grado di trasmettere regolarmente lo stimolo al tessuto circostante, o QRS slargati e aberranti quando i tessuti nervosi specifici sono in fase refrattaria. In tal caso la tachicardia può essere confusa con una tachicardia ventricolare.

Flutter e fibrillazione atriale

Il flutter atriale è una condizione nella quale gli atri pulsano a una frequenza di 250-350 bpm. La linea isoelettrica si presenta ampiamente e regolarmente seghettata da onde atriali di alta frequenza dette onde F che si discostano come forma dalle onde P nelle derivazioni periferiche e precordiali, ma che, nelle derivazioni esofagee e intracavitarie, sono ben distinte l’una dall’altra secondo una morfologia di tachicardia parossistica atriale.
Il flutter atriale è pertanto una varietà particolare di tachicardia parossistica atriale della quale è possibile stabilire con precisione il focus generatore.
I complessi ventricolari di forma normale o alterati per intrinseche alterazioni del miocardio ventricolare, si susseguono ritmicamente se secondo un blocco atrio-ventricolare 3:1, 2:1, oppure irregolarmente.
La fibrillazione atriale è una condizione nella quale gli atri non hanno una vera e propria capacità contrattile ma sono animati da minutissimi movimenti vermicolari di frequenza fra i 350 e i 600 bpm; a questi corrispondono onde F irregolari che tali appaiono anche nelle derivazioni esofagee. Tali impulsi colpiscono il nodo AV con una frequenza elevatissima, tant’è che la maggior parte di essi troverà il nodo AV in una condizione di refrattarietà e quindi non in grado di propagare l’impulso ai ventricoli. Gli impulsi generati a livello atriale saranno pertanto condotti a livello ventricolare in maniera del tutto casuale generando in tal modo un’irregolarità completa del battito.
La fibrillazione atriale può essere caratterizzata da un’elevata risposta ventricolare o da una bradiaritmia caratterizzata da una frequenza ventricolare ridotta qualora la refrattarietà atrio-ventricolare sia di grado marcato.
È possibile e frequente il passaggio dalla fluttuazione alla fibrillazione atriale e viceversa, e di sovente questi pazienti hanno sofferto di tachicardia parossistica atriale.
Il flutter e la fibrillazione atriale sono dovuti a foci ectopia atriali, ma nella fibrillazione per l’alta frequenza degli impulsi, si istituisce un disturbo di conduzione intraatriale che porta alla frammentazione delle onde di eccitamento.
All’ascoltazione è caratteristica la disuguaglianza dei toni principali che si susseguono in assoluto disordine.
Il flutter e la fibrillazione parossistica atriale possono manifestarsi improvvisamente in pieno benessere, realizzando quadri di tachiaritmia di durata variabile da poche ore a qualche giorno il cui significato è analogo a quello delle tachicardie parossistiche atriali. Con opportuno trattamento è facile far regredire a ritmo sinusale questo tipo di aritmia.
La fibrillazione cronica atriale condiziona il quadro dell’aritmia perpetua che si osserva frequentemente nei vizi mitralici, nel corpo polmonare cronico, nella coronariosclerosi, nella cardiopatia ipertensiva e in altre malattie organiche del miocardio.

Aritmie ventricolari

Extrasistoli ventricolari

Le extrasistoli ventricolari sono battiti prematuri insorti a livello di uno dei ventricoli: esse non sono pertanto precedute da onde P. L’attività atriale è garantita dal nodo del seno, ma non appare sul tracciato in quanto mascherata nei complessi extrasistolici. Il loro profilo è del tutto simile a quello dei complessi ventricolari nel blocco di branca. Se il centro ectopico è ventricolare sinistro l’attivazione del ventricolo sinistro precede l’attivazione del ventricolo destro, per cui in V1-V2 avremo complessi a M e in V4-V6 complessi a W. Il contrario accade nelle extrasistoli ventricolari destre. Le extrasistoli ventricolari sono seguite da pausa compensatoria.
Si definisce extrasistole interpolata un battito prematuro che si inscrive fra due battiti normali senza alterarne la successione cronologica.
Le extrasistoli sporadiche si manifestano isolatamente.
Le extrasistoli bigemine si presentano ogni secondo battito, quelle trigemine ogni terzo battito e così via.
Nell’intossicazione da digitale è frequente l’istituzione di un bigeminismo extrasistolico ventricolare. Le extrasistoli a salve si manifestano in successione rapida di due, tre o più complessi extrasistolici; allorché la sequenza ininterrotta di extrasistoli è particolarmente lunga si configura un quadro di tachicardia parossistica.
Le salve extrasistoliche sono infatti il ponte di passaggio fra gli eterotopismi sporadici (extrasistoli) e gli eterotopismi dotati di continuità (tachicardie parossistiche).
Le extrasistoli monomorfe sono generate da un unico centro ectopico.
Le extrasistoli monomorfe riconoscono generalmente un’origine nervosa centrale (emozioni, conflitti mentali, abuso di caffè), oppure nervosa riflessa: spesso sono operanti spine irritative addominali (gastriche, colecistiche, intestinali); ma possono essere dovute anche a cor pulmonare cronico (atrio destro), stenosi mitralica (atrio sinistro), malattie primitive del miocardio (miocarditi, coronaro-miocardiosclerosi, infarto miocardico).
Le extrasistoli polimorfe prendono origine da centri ectopici molteplici e presentano per questo una prognosi peggiore, in quanto caratteristiche di condizioni organiche di sofferenza atriale o ventricolare.
La massima espressione di polimorfismo extrasistolico configura i quadri di anarchia atriale e di anarchia ventricolare.
La prima può essere confusa con una fibrillazione atriale se le onde P non sono molto evidenti: un elettrocardiogramma esofageo consentirà sempre di fare un’esatta diagnosi differenziale.
Rilievi ascoltatori nelle extrasistoli:
prematurità del battito ;
toni extrasistolici :
• il secondo tono può fare difetto se l’extrasistole non ha forza sufficiente per determinare l’apertura delle valvole semilunari, al polso percepiremo un’intermittenza e al cuore un primo tono isolato;
• sdoppiamento dei toni nelle extrasistoli ventricolari: il primo tono, il secondo tono o entrambi possono essere sdoppiati per l’asincronismo di contrazione dei due ventricoli, in analogia ai blocchi di branca;
rinforzo post-extrasistolico dei toni delle due o tre sistoli successive.
Tachicardia ventricolare
È caratterizzata da una successione di battiti che nascono da un focus ventricolare.
Per tale motivo i complessi QRS saranno sempre slargati con morfologia a “M” nelle precordiali sx, quando il battito nasce dal ventricolo dx, e morfologia a “W”, quando nasce dal ventricolo sx, poiché nel primo caso vedremo lo stimolo in avvicinamento, mentre nel secondo si allontanerà rispetto agli elettrodi esploranti.
La sequenza di scarica oscilla tra i 120-180 bpm e la sequenza è ritmica.
Le onde P non sono generalmente visualizzabili, tuttavia a volte gli impulsi possono essere condotti in via retrograda verso gli atri dando origine a una P’ che segue il complesso QRS.
Essendo i complessi ventricolari sempre aberranti anche il tratto ST sarà sempre alterato sotto forma di sopra o sottoslivellamenti a causa delle anomalie di conduzione e di ripolarizzazione in corso dell’aritmia.
Particolare forma di tachicardia ventricolare è la torsione di punta.
Si caratterizza per la presenza di un QRS largo la cui polarità progressivamente cambia passando da positiva a negativa o viceversa, come se il tracciato ruotasse intorno alla linea isoelettrica.
Compare in presenza di QT lungo, diselettrolitemie, intossicazione da farmaci (idrochinidina).
Diagnosi differenziale
Nelle tachicardie parossistiche ventricolari l'attività del nodo del seno procede indisturbata grazie alla protezione del tessuto hissiano che impedisce l'attivazione retrograda dai ventricoli agli atri.
La tachicardia parossistica sopraventricolare è caratterizzata da complessi QRS non allargati, succedenti a una frequenza superiore ai 150-160 bpm.
L'onda atriale quasi mai è apprezzabile distintamente perché mascherata nell'onda T del complesso precedente la quale per questo può risultare leggermente deformata o appuntita.
Un elettrocardiogramma esofageo offre sempre la possibilità di identificare l'onda P e di stabilire dall'andamento del vettore di depolarizzazione atriale, la sede atriale alta o atriale bassa del focus generatore della tachicardia.
Se una tachicardia atriale si istituisce in un portatore di blocco di branca oppure se decorre con marcata aberrazione ventricolare come conseguenza di un affaticamento della conduzione a livello di una delle branche del fascio di His, vi possono essere difficoltà diagnostiche differenziali, perché l'allargamento dei complessi QRS può indurre alla diagnosi di tachicardia parossistica ventricolare; l'elettrocardiogramma esofageo dimostrerà che ciascuno dei complessi allargati è preceduto da un'onda P.
La tachicardia parossistica ventricolare è caratterizzata da complessi QRS allargati e uncinati secondo il paradigma del blocco di branca o in maniera da descrivere una specie di sinusoide.
Le onde P non sono apprezzabili tranne che nell'elettrocardiogramma esofageo che le dimostra ben chiare e del tutto indipendenti dai complessi ventricolari.
La sintomatologia di accompagnamento di una tachicardia parossistica può comprendere:
una palpitazione cardiaca di improvvisa istituzione;
un dolore precordiale che in singoli casi può assumere l'evidenza di un attacco anginoso;
un collasso circolatorio.
Le crisi di tachicardia parossistica durano minuti od ore, raramente giorni, e si risolvono bruscamente dopo che il paziente ha avvertito "due o tre colpi più forti" in sede precordiale.
La crisi è spesso accompagnata o seguita da una scarica poliurica a causa di un sovraccarico di volume delle camere atriali che stimola la liberazione del peptide natriuretico atriale (ANP).
Vi è una sostanziale differenza prognostica fra tachicardia parossistica sopraventricolare e tachicardia parossistica ventricolare.
Una tachicardia parossistica sopraventricolare può riconoscere le seguenti cause generali:
una malattia organica del miocardio (con particolare impegno degli atri): ma questa è un'eventualità non molto frequente;
una stimolazione riflessa ad opera di una spina irritativa viscerale (ernia dello iato esofageo, ulcera peptica, colecistopatia); solo eccezionalmente una colecistopatia può causare una tachicardia parossistica ventricolare;
una condizione idiopatica senza apprezzabili malattie organiche di cuore né spine irritative viscerali (morbo di Bouveret): in tal caso le crisi possono interrompersi bruscamente dopo manovre di stimolo su recettori vagali (oculocompressione, stimolazione del seno carotideo o del plesso celiaco, ingestione di un grosso bolo);
una sindrome di Wolff-Parkinson-White: la tachicardia si genera in tal caso con il meccanismo del rientro.
Una tachicardia parossistica ventricolare riconosce quasi sempre come causa una malattia organica del miocardio (miocardite, infarto, insufficienza coronarica); può essere conseguenza di un cateterismo cardiaco o della manipolazione del cuore nel corso di un intervento chirurgico.
Particolare gravità hanno quelle tachicardie parossistiche ventricolari che precedono la fibrillazione ventricolare (tachicardia ventricolare prefibrillatoria).
Sindrome post-tachicardica
Dopo una prolungata crisi di tachicardia parossistica, si possono osservare modificazioni ischemiche dell’elettrocardiogramma quali onde T negative, appuntite in alcune derivazioni soprattutto nelle derivazioni precordiali, e slivellamenti del tratto ST che possono indurre alla diagnosi errata di insufficienza coronarica o di miocardite.
La sindrome post-tachicardica viene interpretata come una conseguenza tardiva del difetto di ossigenazione sopportato dal miocardio durante la crisi tachicardica.
Le alterazioni scompaiono in pochi giorni.
Flutter e fibrillazione ventricolare
Il flutter e la fibrillazione ventricolare sono aritmie di estrema gravità.
A parte i rari casi nei quali un flutter ventricolare si istituisce nel corso di interventi sul cuore e può essere eliminato con l’immediato impiego di un defibrillatore, il flutter e la fibrillazione ventricolari sono quasi sempre mortali.
Nel cuore morente la successione del quadro elettrocardiografico è in genere questa:
arresto atriale oppure dissociazione atrio-ventricolare totale;
ritmo idioventricolare passivo che tenta di far fronte alle esigenze dell’emodinamica; i suoi complessi sono costituiti da un QRS allargato seguito da un’onda T di polarità opposta (come nelle extrasistoli ventricolari e nelle tachicardie ventricolari);
flutter ventricolare; successione di onde sinusoidali nelle quali viene a perdersi l’individualità di ogni singolo complesso ventricolare;
-fibrillazione ventricolare, caratterizzata dal succedersi di piccole, frequenti, irregolari ondulazioni della linea isoelettrica che preludono all’arresto del cuore;
arresto totale, cioè linea isoelettrica senza nessuna oscillazione. Ritmo meso-nodale: le onde P non sono apprezzabili nella derivazione V1 mentre si vedono bene nella derivazione esofagea VE35.

Blocco seno-atriale di secondo grado: si può apprezzare l’assenza dell'onda P e del complesso ventricolare.

Nel blocco seno-atriale la conduzione dello stimolo è bloccata a livello sinusale, sì che l’eccitamento non può passare dal nodo del seno all’atrio di destra.

Se il passaggio dell’impulso è soltanto rallentato e mai bloccato, si parla di blocco seno-atriale di primo grado; se il passaggio dell’impulso è progressivamente più rallentato sino a un suo blocco periodico, si parlerà di blocco seno-atriale di secondo grado tipo I. In questo caso avremo un progressivo accorciamento degli intervalli P-P che precedono il battito mancante. Il tipo II è invece caratterizzato da tempi di conduzione costanti e un’interruzione cadenzata della conduzione SA. Quando ciò avviene sull’ECG documenteremo un’onda P omessa assieme all’intero ciclo sinusale, il corrispondente intervallo P-P sarà raddoppiato rispetto al normale intervallo P-P. In questo caso all’ECG si osserverà un ritmo sinusale regolare interrotto da una pausa multipla del ciclo sinusale. Quando l’impulso viene bloccato costantemente a livello della giunzione seno-atriale si parlerà di blocco seno-atriale di terzo grado o completo: e all’elettrocardiogramma non saranno rilevabili onde P di tipo sinusale, tuttavia il comando del ritmo verrà preso da un centro atriale più basso o a livello del nodo AV. All’ECG avremo rispettivamente nel primo caso la presenza di onde P anomale rispetto alle normali P e con un intervallo PR accorciato, nel secondo caso l’assenza di onde P e la presenza di complessi ventricolari slargati rispetto ai normali QRS.

Può darsi che il blocco seno-atriale si istituisca una tantum, così che solo uno stimolo resti sporadicamente bloccato: al polso avremo un’intermittenza e l’ascoltazione del cuore farà rilevare la completa assenza di toni durante il blocco. Nell’elettrocardiogramma dopo l’ultima sistole condotta, non è apprezzabile nessuna onda P. L’intervallo fra l’onda P precedente e l’onda P successiva è uguale a circa il doppio di un ciclo normale. Il blocco seno-atriale può seguire una cadenza particolare; può darsi per esempio che ogni due sistoli normalmente condotte vi sia una sistole bloccata: si parla allora di blocco seno-atriale 3:1. Se il ritmo sinusale è complicato da un rapporto di conduzione 2:1 documenteremo un ritmo regolare sinusale estremamente bradicardico. La diagnosi si pone a posteriori allorché riprende una normale conduzione 1:1, ma può essere sospettata poiché avremo una FC <40 bpm.

Se il blocco seno-atriale si prolunga per numerose sistoli, il conseguente arresto del cuore porta alla sincope: questo accade nella sindrome del seno carotideo di tipo vagale. Il blocco seno-atriale è generalmente un disturbo funzionale che attesta uno stato di vagotonia o un’intossicazione digitalica, ma non mancano esempi di blocco seno-atriale su base organica, in miocarditi acute (reumatica, difterica).

La malattia del nodo del seno (SSS da Sick Sinus Syndrome) è una disfunzione per la quale la conduzione dello stimolo verso l’atrio viene a essere ritardata o bloccata; si possono realizzare i seguenti quadri semeiologici:

arresto sinusale con crisi sincopali durante le quali la sopravvivenza è garantita dall’entrata in funzione di centri nodali o ventricolari;

sindrome bradicardia-tachicardia: una persistente, severa e inaspettata bradicardia sinusale o un blocco seno-atriale, che si alternano a fasi di tachicardia e/o di tachiaritmia sopraventricolare.

Blocco atrio-ventricolare. Se il passaggio dell’impulso attraverso il nodo atrio-ventricolare non avviene in modo fisiologico si possono realizzare i blocchi atrio-ventricolari.

Se il passaggio è soltanto rallentato, si parla di un blocco atrio-ventricolare di primo grado. L’ECG presenta un intervallo PQ allungato (>0,2 ms). Tale tipologia di blocco può verificarsi in svariate condizioni: aumentato effetto vagotonico dovuto a manovre vagali, uso di farmaci vagotonici come la digitale o la prostigmina, uso di beta-bloccanti, calcio-antagonisti non diidropiridinici, ipokaliemia, cardiopatia ischemica con coinvolgimento dell’arteria coronaria dx che fornisce il sangue al nodo AV.

Se il passaggio dell’impulso è progressivamente più rallentato sino a un suo blocco periodico, si parlerà di blocco atrio ventricolare di secondo grado tipo 1 (Mobitz 1). L’ECG mostra un progressivo allungamento dell’intervallo PQ sino alla comparsa di un’onda P non seguita da un complesso QRS. Tutto ciò avviene poiché si ha una progressiva refrattarietà del nodo AV, il battito mancante consentirà al nodo di recuperare la propria capacità elettrica. Se il passaggio è periodicamente bloccato si parla di blocco atrio-ventricolare di secondo grado tipo 2 (Mobitz 2). L’ECG mostra un intervallo PQ costante con l’intermittente comparsa di un’onda P non seguita dal complesso QRS. In questo tipo di blocchi si parla di rapporto di conduzione atrio-ventricolare per indicare il numero di onde P rispetto ai complessi QRS. Un rapporto 4:3 indicherà ad esempio che ogni 4 onde P una viene bloccata a livello del nodo atrio-ventricolare. In caso di blocchi atrio-ventricolari di secondo grado particolarmente gravi, si può arrivare a un rapporto di conduzione 2:1; in questo caso si parla di blocco di alto grado. Un blocco AV di II grado può associarsi a qualunque tipo di aritmia sopraventricolare, la stessa FA si associa regolarmente a un grado variabile di blocco e la caratteristica irregolarità del ritmo in corso di tale aritmia è dovuta alla variabilità del blocco.

Il blocco atrio-ventricolare semplice decorre senza disturbi del ritmo, con un prolungamento dell’intervallo PQ oltre 0,20 secondi.

Il blocco atrio-ventricolare tipo Luciani-Wenckebach è un blocco atrio-ventricolare parziale. Dopo una sistole normalmente condotta (caratterizzata da un intervallo PQ normale), osserviamo nelle 3-4 sistoli successive un progressivo prolungamento dell’intervallo PQ; poi, per un singolo battito, l’onda P resta bloccata, non è cioè seguita dal complesso ventricolare; con la successiva sistole atriale si ripete il ciclo. I periodi di LucianiWenckebach sono dovuti a un progressivo affaticamento del tessuto hissiano che sfocia per la sistole bloccata in un vero blocco di conduzione.

Uno studio parallelo condotto con il flebogramma giugulare dimostra in questi casi un progressivo allontanamento dell’onda a dall’onda c e infine (in corrispondenza della sistole bloccata) la sola onda a. Alla palpazione del polso viene avvertita un’intermittenza cui corrisponde al.

Il blocco atrio-ventricolare di Mobitz è caratterizzato dall’arresto di uno stimolo una volta ogni due sistoli, oppure una volta ogni tre sistoli e così via. Nel blocco atrioventricolare 2:1, che è la varietà più frequente, rileviamo al polso una bradicardia spiccata: lo stimolo sinusale eccita gli atri 80 volte al minuto ma questo superasolo 40 volte il fascio di His, e pertanto i ventricoli pulsano con frequenza 40. L’elettrocardiogramma dimostra che le onde P sono seguite da complessi QRS una volta sì e una no.

Il reperto ascoltatorio è quello di una bradicardia e solo eccezionalmente si ascoltano i toni delle sistoli atriali bloccate; questi saranno percepiti se nella protodiastole si sommano al III tono (galoppo del blocco). Nel blocco atrio-ventricolare 3:1 il reperto al polso, all’ascoltazione e all’elettrocardiogramma è implicito.

Se l’impulso viene bloccato costantemente si parlerà di blocco atrio-ventricolare di terzo grado o completo. Esso è caratterizzato da una completa interruzione della conduzione AV: tutti gli impulsi sopraventricolari sono bloccati entro la giunzione AV divenendo così incapaci di trasmettere l’impulso ai ventricoli i quali assumeranno una propria lenta attività elettrica ausiliare. All’ECG si osserveranno onde P non seguite da complessi QRS e non si verificherà alcun rapporto tra P e QRS.

Il blocco atrio-ventricolare totale realizza la completa dissociazione atrio-ventricolare per cui gli atri battono a una frequenza media di 80 al minuto normalmente attivati dal nodo del seno, mentre i ventricoli battono a una frequenza molto inferiore (30-45 bpm) sotto il comando di un centro hissiano posto a valle dell’interruzione o più raramente di un centro ventricolare. Le onde P si succedono a una frequenza regolare e sono di aspetto normale; i complessi ventricolari si susseguono del tutto indipendenti dalle onde P a una frequenza molto minore: Il pacemaker ventricolare in questi casi può essere situato entro il nodo AV, nel fascio di His, o nel tessuto medio-ventricolare. Un ritmo a partenza dal nodo presenterà complessi solo debolmente slargati, viceversa un ritmo a partenza dai ventricoli risulterà più slargato e di forma bizzarra. Mentre nel primo caso la frequenza è compresa tra 45-35 bpm, nel secondo avremo sempre una frequenza <35 bpm.

Spesso si assiste all’alternarsi di fasi di comando hissiano (di frequenza maggiore) e fasi di comando idio ventricolare (di frequenza minore).

Questi ritmi hissiani e ventricolari sono dei ritmi passivi in quanto si istituiscono non per un esaltamento funzionale del tessuto hissiano o di determinate zone dei ventricoli, ma per l’esigenza di vicariare il segnapassi fisiologico. L’eccitabilità di questi centri secondari e terziari è molto scarsa: per questo la frequenza dei ritmi da essi condizionati è bassa.

Il reperto al polso è quello di un polso raro permanente aggravato talvolta da arresti ventricolari che determinano la sincope (sindrome di Morgagni-Adams-Stokes per blocco atrio-ventricolare). Durante la crisi sincopale per arresto ventricolare, l’elettrocardiogramma dimostra un susseguirsi di onde P secondo una frequenza regolare non seguite da complesso ventricolare.

L’auscultazione del cuore offre elementi di grande interesse:

sistoli in eco, è possibile che un’attenta auscultazione possa avvertire i battiti atriali, rumori di debole intensità che si susseguono del tutto indipendenti rispetto ai toni ventricolari secondo una frequenza di 70-80 bpm; il fonocardiogramma ne consente quasi sempre un’ottima registrazione;

colpo di cannone, allorché accidentalmente una contrazione atriale coincide con il I o con il II tono, si realizza un rinforzo accidentale del I o rispettivamente del II tono; quando apprezzato all’ascoltazione di un ritmo estremamente bradicardico il colpo di cannone consente la diagnosi di blocco atrio-ventricolare totale.

Il blocco atrio-ventricolare è sempre un’eventualità grave e importante: la prognosi è più severa nel caso di un blocco atrio-ventricolare totale e meno severa nel caso di un blocco atrio-ventricolare parziale; ma deve essere tenuta presente la possibilità che un blocco parziale si trasformi in blocco totale. I blocchi atrio-ventricolari semplici e quelli incompleti attestano una lesione parziale, talora reversibile, del fascio di His; si osseivano nell’intossicazione da chinidina o da digitale (in tal caso il disturbo cessa rapidamente una volta eliminato il farmaco), nelle miocarditi acute (soprattutto reumatiche e difteriche) e nelle coronaro-miocardiosclerosi, eccezionalmente negli infarti miocardici.

Talvolta un blocco atrio-ventricolare incompleto può essere conseguenza di uno stato di anormale eccitazione vagale riflessa (per diverticoli esofagei o per foci colecistici). Il blocco atrio-ventricolare totale è invece quasi sempre legato a sezione del fascio di His per processi miocardici, miocardiosclerotici, coronarici e può aversi in un portatore di blocco di branca a seguito di una lesione miocardica che interrompa la branca indenne (blocco trifascicolare).

La dissociazione isoritmica è caratterizzata da una completa dissociazione fra battiti atriali e battiti ventricolari. Figura 7.235. Arresto ventricolare in blocco atrio-ventricolare totale: si noti la successione delle onde P senza alcun complesso ventricolare (in basso). Nella derivazione esofagea (in alto) contemporaneamente registrata (VE40) le onde P sono di ampiezza notevole e ciascuna di esse è seguita dall’onda T atriale (Ta) (velocità di scorrimento della carta 4 cm/s).
Figura 7.236. Dissociazione isoritmica in miocardite acuta. Si noti il continuo spostamento dell’onda P rispetto ai complessi ventricolari. L’onda P si accavalla al QRS In corrispondenza della terza sistole e si inscrive dopo di esso in corrispondenza della quinta (velocità di scorrimento della carta 4 cm/s).
Figura 7.237. Segnapassi artificiale impiantato sul tessuto sottocutaneo della regione toracica anteriore sinistra (freccia) e collegato attraverso le vene al ventricolo destro.
Il quadro elettrocardiografico dimostra un’onda P che si sposta continuamente rispetto al complesso ventricolare precedendolo, seguendolo o coincidendo con esso (Fig. 7.236).
La dissociazione isoritmica si realizza nell’iperdosaggio digitalico; più raramente ha una base miocarditica o coronarica. La dissociazione atrio-ventricolare totale, quando complicata da arresti ventricolari, richiede l’applicazione di un segnapassi artificiale (pacemaker) (Figg. 7.237, 7.238, 7.239).
La stimolazione elettrica artificiale del cuore viene effettuata mediante l’ausilio di un pacemaker cardiaco: esso individua i segnali elettrici provenienti dal cuore mediante delle sonde che sono posizionate nell’atrio destro e/o nel ventricolo destro e conduce gli impulsi di stimolazione al cuore. Il pacemaker viene impiantato, con anestesia locale, in una tasca subfasciale sul muscolo grande pettorale; il catetere viene inserito nella vena succlavia oppure nel ramo laterale della vena cefalica e sotto radioscopia viene posizionato in atrio o in ventricolo. La manutenzione del pacemaker avviene mediamente ogni 6-12 mesi. L’applicazione del pacemaker può essere temporanea oppure permanente (Tab. 7.XII).
Esistono diverse modalità di funzionamento del pacemaker: W I (monocamerale con un elettrodo ventricolare); AAI (monocamerale con un elettrodo atriale);
Tabella 7. XII. Indicazioni per l'impianto di pacemaker permanente e temporaneo.
Indicazioni per l'impianto di pacemaker permanente
* patologie del nodo sinusale
* blocchi AV
* disturbi nella conduzione intraventricolare
* bradiaritmie nella fibrillazione atriale
* sindrome del seno carotideo
Indicazioni per l'impianto di pacemaker temporaneo
* superamento di bradicardie sintomatiche fino all'impianto di un pacemaker permanente
* fase postoperatoria dopo interventi cardiochirurgici
* bradicardie sintomatiche nella fase acuta di un infarto miocardico
* avvelenamento o sovradosaggio con farmaci cronotropi negativi
* bradicardie da turbe elettrolitiche
* miocardite acuta con interessamento del sistema di conduzione dello stimolo
Figura 7.238. Blocco atrio-ventricolare totale con segnapassi idioventricolare variabile (A); arresto ventricolare con sincope (B); ritmo Indotto da un segnapassi artificiale (C); si notino le spikesesprimenti lo stimolo artificiale (freccia).
Figura 7.239. Blocco atrio-ventricolare totale con segnapassi artificiale: le frecce indicano gli impulsi del segnapassi ciascuno dei quali evoca una contrazione ventricolare; in basso, nell’elettrocardiogramma esofageo, si possono apprezzare bene le onde P completamente dissociate dal ritmo del segnapassi.
Figura 7.240. Segnapassi artificiale malfunzionante: gli impulsi del segnapassi (frecce) cadono a volte dopo il complesso ventricolare.
(mono o bicamerale); W IR/D D D R (adattatori di frequenza). All’elettrocardiogramma, nel caso di una stimolazione a livello ventricolare, gli impulsi di stimolazione precedono immediatamente sotto forma di spike il complesso ventricolare slargato tipo blocco di branca; in caso di stimolazione a livello atriale, lo spike si trova in deroga abilmente prima dell’onda a P, con morfologia dell’onda P simile a quella del ritmo sinusale. I pacemaker moderni possono essere programmati individualmente così da adeguarsi alle esigenze del paziente. In sintesi i malfunzionamenti del pacemaker possono essere ricondotti a stimolazione mancante; stimolazione inadeguata a seguito di segnali erroneamente rilevati (oversensing, undersensing); tachicardie (nei pacemaker D D D); sindrome da pacemaker (in modalità W I); inadeguato aumento della stimolazione (in modalità ad adattamento della frequenza); esaurimento delle batterie (Fig. 7.240).
Elettrocardiografia dinamica di Holter. L’elettrocardiogramma tradizionale ci offre una visione limitata dell’attività cardiaca: esso registra in media 5-10
Paziente
Cognome G
Nome I
Sec. Nome
Nascita 23/01/1928
Sesso Maschio
Esame
Data/Ora 04/04/2006 13.39.00
Indicazioni Sincope
Terapia Normosol, Noravid
Frequenza
Analisi 19:54:46
Battiti 93149
Rumore 00:36:49
med 76 Bpm
min 61 Bpm (03:38:00)
max 117 Bpm (02:09:00)
54 m secpNN50 11rM SSD 42 m sec
02:40:59
Conduzione
Ventricolari
3110
200
V T 1
Più lunga 9 Battiti (08:44:07)
max 133 Bpm (08:44:07)
13
Più lunga 8 Battiti (16:14:16)
max 84 Bpm (16:14:16)
Pacemaker
Sopraventricolari
3626
2530
33
Più lunga 18 Battiti (05:14:24)
max 127 Bpm (03:03:53)
Conclusioni
Ritmo sinusale a frequenza media di 76 bpm, disturbato da frequente extrasistolia sopraventricolare anche a salve e frequente ventricolare polimorfa anche a coppie. Rari e brevi periodi di bigeminismo, trigeminismo, quadrigeminismo ventricolare. Si registra un breve run di tachicardia ventricolare a frequenza di 133 bpm, con attivazione atriale retrograda. Alcuni brevi run di tachicardia sopraventricolare a frequenza massima di 127 bpm. Breve episodio di fibrillazione atriale. Non pause. Non alterazioni del tratto ST-T.
Figura 7.241. Elettrocardiografia dinamica di Holter: scheda riassuntiva dei dati raccolti durante la registrazione, con le conclusioni diagnostiche del medico cardiologo (FC = frequenza cardiaca; AFIB = fibrillazione atriale; VEB = extrasistole ventricolare; CPT = coppia di extrasistoli ventricolari; VT = tachicardia ventricolare; BIG = bigeminismo extrasistolico; SVEB = extrasistole sopraventricolare; SVS = salve di extrasistoli sopraventricolari; SVT = tachicardia sopraventricolare).
battiti in ogni derivazione per un totale complessivo di 100 pulsazioni. Questo è ben poco se consideriamo che per una frequenza media di 70 al minuto, il numero dei battiti cardiaci ammonta a oltre 100.000 nelle 24 ore. Pertanto anche se molte aritmie e molte alterazioni transitorie dell’attività elettrica e morfologica (quelle su base ischemica per esempio), possono essere convenientemente studiate con l’elettrocardiogramma tradizionale per la loro persistenza o la loro alta ripetitività, altre che si manifestano episodicamene (soprattutto durante il sonno) possono sfuggire all’osservazione del medico e all'attenzione del malato.
L’elettrocardiografia dinamica detta anche elettrocardiografia Holter, è una metodica di registrazione continua dell'elettrocardiogramma eseguita in maniera parzialmente o totalmente automatica che per la lettura dei dati usa un calcolatore elettronico (Fig. 7.241). Si applicano 5 elettrodi: al manubrio sternale; all’appendice xifoidea; alla 5a costa destra sulla linea ascellare anteriore; alla 5a costa sinistra sulla linea ascellare anteriore; alla 2a costa destra sulla parasternale quale elettrodo di messa a terra.
I potenziali di azione
vengono rilevati dal tronco con elettrodi bipolari così da consentire l’attività fisica del soggetto in esame e allo stesso tempo fornire immagini il più simile possibile alle due derivazioni elettrocardiografiche V i e V 5;
vengono registrati su nastro magnetico con dispositivo miniaturizzato che il paziente porta ininterrottamente con sé;
vengono letti infine con l’ausilio di un elaboratore elettronico;
il paziente dovrà essere istruito a tenere un diario della sua attività nel giorno della prova che segnali eventuali sintomi insorti durante la registrazione.
A differenza dell’elettrocardiogramma convenzionale che studia il paziente per pochi minuti e in condizioni di riposo, l’elettrocardiogramma dinamico memorizza su nastro magnetico tutte le oltre centomila pulsazioni cardiache delle 24 ore di osservazione sia nel sonno che nella veglia, sia a riposo che sotto sforzo o in condizioni emotivamente rilevanti, cioè in quelle condizioni che sono potenzialmente responsabili di aritmie o di sofferenza irrorativa del miocardio.
Il calcolatore consente di dare una valutazione quantitativa degli eventi cardiaci patologici classificandoli, esprimendoli numericamente e soprattutto segnalandone l’incidenza in ben definite ore della giornata, in concomitanza a situazioni particolari (alimentazione, sforzo fisico e altre).
Gli apparecchi Holter più recenti offrono la rilevazione automatica di tali eventi consentendone un’analisi elettrocardiografica diretta “a posteriori” (Fig. 7.242).
I punti di maggiore rilevanza diagnostica e soprattutto prognostica sono:
la frequenza cardiaca e le sue variazioni;
l’incidenza di aritmie da alterata formazione dello stimolo;
Figura 7.242. Elettrocardiografia dinamica di Holter: registrazione di extrasistolia multifocale (parte superiore, ore 8:13:51); registrazione di episodio di tachicardia ventricolare (parte inferiore; ore 8:44:06).
l’incidenza di aritmie da alterata conduzione dello stimolo;
la frequenza di modificazioni ischemiche del tratto ST-T.
Si comprende l’importanza di queste informazioni che consentono:
di identificare i pazienti ad alto rischio di morte improvvisa per aritmie minacciose (extrasistoli precoci, salve extrasistoliche, extrasistoli polimorfe, fluttuazione e fibrillazione) e di distinguerli dai portatori di aritmie non minacciose le quali sono abbastanza frequenti nei cardiopatici ma non del tutto assenti anche in soggetti normali;
di sorprendere episodi di blocco AV di I o di II grado che non sono infrequenti durante il sonno;
di controllare la buona funzionalità dei “pacemaker” applicati in casi di blocco AV totale;
di sorprendere episodi sincopali di incerta eziologia e valutarne l’origine cardiogena o meno;
di sorprendere gli attacchi ischemia miocardici transitori dando loro una particolare cronologia nei confronti dello sforzo fisico, dei pasti, delle emozioni, del sonno; l’elettrocardiografia dinamica ha dimostrato che gli attacchi di ischemia miocardica più spesso di quanto non si creda si manifestano senza dolore e sono pertanto di problematica identificazione con l’elettrocardiogramma convenzionale (questo vale soprattutto per l’angina di Prinzmetal).
Per quanto riguarda le aritmie ipercinetiche ventricolari che sono quelle che espongono a pericoli maggiori, ha riscosso molta popolarità la classificazione di Lown in una scala di cinque valori proporzionali al rischio:
— classe 0: non extrasistoli ventricolari;
— classe I: extrasistoli ventricolari in numero inferiore a 30 per ora;
— classe II: extrasistoli ventricolari in numero superiore a 30 per ora;
— classe III: extrasistoli ventricolari polimorfe;
— classe IV: extrasistoli ventricolari in coppia (IVa) o a salve (IVb);
— classe V: extrasistoli ventricolari precoci con R su T (RR-QT inferiore a 0,75).
È noto che la precocità delle extrasistoli ventricolari e in particolare l’onda R sull’onda T precedente, è un segno di possibile innesco di una tachicardia o di un fibrilloflutter ventricolare, causa frequente di morte improvvisa.
La circolazione arteriosa garantisce un apporto di sangue ossigenato ai tessuti che deve essere proporzionale alle esigenze metaboliche di questi.
L’occlusione arteriosa acuta a livello di un arto determina:
— dolore al quale si associano parestesie, zone anestetiche e paralisi inerenti all’ischemia dei nervi e dei muscoli;
— cianosi e collasso delle vene superficiali per il venir meno della visa tergo che comporta rallentamento del circolo;
— gangrena se il difetto irrorativo persiste a lungo; in tal caso l’arto o le sue parti non irrorate assumono un colorito nero (Fig. 7.243).
La conoscenza dei territori di distribuzione delle arterie rende facile individuare il livello di ostruzione.
L’insufficienza arteriosa cronica agli arti determina:
— claudicazione intermittente (vedi “Dolore” a pag. 41);
— variazioni di colore e di temperatura dell’arto colpito che dopo sollevamento manifesta la comparsa di un pallore cadaverico alla pianta del piede.
Figura 7.243. —
Gangrena secca delle dita del piede e del tallone in arteriopatia obliterante dell’arto inferiore destro.
L’obliterazione di un ramo arterioso viscerale può venire sospettata solo indirettamente:
di fronte a un ictus cerebrale da lesione ischemica o coronarica è possibile dedurre l’interessamento dell’arteria cerebrale media piuttosto che dell’arteria cerebrale posteriore sulla base delle conseguenze neurologiche;
di fronte a un infarto del miocardio è possibile giungere a una diagnosi di sede dell’occlusione coronarica in base al quadro clinico e alle caratteristiche elettrocardiografiche.
Polsi arteriosi. Ispezione
L’ispezione di alcune arterie superficiali può consentire utili orientamenti. Ricordiamo:
l’aspetto serpiginoso delle arterie temporali superficiali nell'aterosclerosi e nell'ipertensione arteriosa; la loro tumefazione dolorosa nell'arterite temporale di Horton;
l’iperpulsatilità delle arterie del collo nell’insufficienza aortica e nell'ipertiroidismo (dove si possono palpare le arterie tiroidee);
la pulsazione al giugulo di un'aorta ectasica; l’apprezzamento di aneurismi come masse rotondeggianti pulsanti in maniera espansiva, al di sopra delle quali può essere ascoltato un soffio sistolico o un doppio soffio;
nel caso di un aneurisma artero-venoso sarà percepibile un fremito (thrill) dovuto al passaggio continuo del sangue dall’arteria alle vene mentre, per l’iniezione del sistema venoso, l’arto risulterà uniformemente rigonfio con un aumento della temperatura superficiale.
Un simile reperto è oggi di frequente osservazione nei portatori di un by-pass chirurgico all’avambraccio destinato a rendere possibili ripetute dialisi extracorporee e nell'insufficienza renale cronica.
Palpazione
La palpazione consente apprezzamenti diretti sullo stato della parete arteriosa (dilatazione per aneurisma, durezza per calcificazioni), ma soprattutto lo studio comparativo della pulsatilità di arterie simmetriche. L’esame dei polsi arteriosi si prefigge di stabilire:
se l’arteria esplorata è pulsante;
in quale misura essa è pulsante rispetto all’arteria omologa controlaterale.
Dovranno essere considerate le seguenti possibilità:
pulsazione arteriosa mancante;
differente ampiezza dei polsi;
asincronismo dei polsi. E VASI

L'esame dei polsi arteriosi è possibile per le seguenti arterie:
- arteria temporale superficiale: anteriormente al condotto uditivo esterno e più in alto in corrispondenza della tempia;
- arteria occipitale: lateralmente al forame occipitale a testa flessa;
- arteria carotide comune: disponendo le ultime quattro dita della mano in corrispondenza delle apofisi spinose delle vertebre cervicali medie e ricercandone con il pollice la pulsazione lungo il margine del muscolo sterno-cleido-mastoideo;
- arteria succlavia: nella fossa sopraclaveare;
- arteria brachiale: lungo il margine mediale del muscolo bicipite;
- arteria radiale: al polso con la tecnica in precedenza descritta;
- arteria ulnare: lungo il lato ulnare del terzo inferiore dell'avambraccio mediante le ultime quattro dita della mano;
- arteria femorale: all'inguine subito al di sotto del legamento di Poupart disponendo le ultime quattro dita della mano perpendicolarmente all'asse longitudinale dell'arto;
- arteria poplitea: afferrando il ginocchio con i due pollici disposti sulla rotula e le altre dita posteriormente nel cavo popliteo;
- arteria tibiale posteriore: dietro al malleolo mediale con le ultime dita della mano e il pollice sul malleolo laterale;
- arteria dorsale del piede: sulla regione dorsale mediana del piede.

Pulsazione arteriosa mancante

Malattia senza polso (malattia di Takayashu).
Decorre con completa assenza dei polsi radiali, brachiali, carotidei (e quindi temporali).
La malattia di Takayasu è un’infiammazione delle arterie di grosso calibro come l’aorta e i suoi rami principali che, proprio a causa della malattia, possono restringersi fino all’occlusione completa.
Colpisce preferibilmente donne giovani, tra i 20 e i 30 anni: relativamente comune nei Paesi orientali è invece molto rara in Europa.
I pazienti spesso hanno disturbi per mesi o addirittura per anni prima che la loro malattia venga riconosciuta.
L’eziologia non è nota: probabilmente esiste una predisposizione genetica anche se non si può parlare di malattia ereditaria: per altro l’ipotesi più accreditata è quella autoimmunitaria.
Nelle fasi iniziali la malattia può presentare febbre, stanchezza eccessiva, perdita di peso, dolori ai muscoli e alle articolazioni, mal di testa: successivamente compare dolore nelle zone vicino alle arterie colpite e risultano sempre più evidenti i danni secondari al deficit irrorativo.
In molti casi la pressione arteriosa ha valori diversi se misurata al braccio destro o sinistro e si nota la scomparsa del battito a uno o entrambi i polsi.
Questo segno è così caratteristico che la malattia di Takayasu viene anche chiamata malattia delle donne senza polso.
Quando sono colpite le grosse arterie del collo si possono avere segni transitori o permanenti di ischemia, mentre l’angina e l’infarto rappresentano temibili complicanze dell’interessamento delle coronarie.
L’assenza dei polsi agli arti superiori e al collo contrasta con la normale e spesso energica pulsazione arteriosa agli arti inferiori; la sindrome di Martorell è una varietà cronica della malattia.

Occlusione dell’arteria succlavia (o di quella ascellare).
È attestata dall’assenza dei polsi brachiale, radiale e ulnare.

Furto della succlavia.
Quando una placca aterosclerotica restringe l’arteria succlavia sinistra fra l’arco aortico e l’origine dell’arteria vertebrale se nello sforzo muscolare aumentano le richieste di sangue all’arto superiore sinistro si può realizzare un’aspirazione del sangue dall’arteria vertebrale in via retrograda e questo può determinare una sincope.

Occlusione dell’arteria radiale (o di quella ulnare).
Decorre con la mancanza dei rispettivi polsi, ma in questo caso deve essere considerata la possibilità di un decorso anomalo dell’arteria; il test di Allen consentirà di interpretare correttamente il rilievo.
Supponiamo che manchi il battito dell'arteria ulnare di destra: si dispongono i pollici sulle arterie radiali (destra e sinistra) e quando il battito di queste è ben percepibile si esercita su di esse un'energica compressione contro il piano sottostante.
Se l'arteria ulnare destra è obliterata osserveremo rapidamente impallidire la mano destra mentre la mano sinistra conserva il suo normale colorito.
L'arteria ulnare e l'arteria radiale si anastomizzano a livello del palmo della mano a formare le arcate arteriose palmari; se l'arteria ulnare è obliterata l'occlusione dell'arteria radiale impedirà un adeguato afflusso di sangue alla mano, se invece l'arteria ulnare è pervia, l'irrorazione della mano sarà garantita.

Sindrome di Lériche.
È caratterizzata dall’assenza bilaterale dei polsi agli arti inferiori; è dovuta a un’occlusione trombotica o embolica della biforcazione aortica.
I disturbi agli arti inferiori (debolezza muscolare, claudicazione alla coscia, pallore dell’arto sollevato) sono relativamente lievi grazie ai circoli collaterali.
Sintomo frequente è l’impotentia coeundi perché le arterie iliache interne sono occluse all’origine.

Non sempre l’assenza dei polsi femorali è sinonimo di sindrome di Lériche; nel corso dell’occlusione embolica di una grossa arteria della gamba si può istituire un persistente spasmo arterioso a monte dell’ostacolo e nelle arterie dell’arto controlaterale; quest’ultimo determina una decisa diminuzione di ampiezza delle pulsazioni dell’arteria femorale controlaterale e talvolta la scomparsa completa della sua pulsazione.

Occlusione arteriosa femorale.
È attestata dall’assenza unilaterale dei polsi femorale, popliteo, tibiale, posteriore e dorsale del piede.

Occlusione arteriosa poplitea o tibiale.
È di diagnosi meno facile; anche in condizioni normali può essere difficile percepire queste arterie con la palpazione; un giudizio più preciso dovrà scaturire dall’esame strumentale.

Differente ampiezza dei polsi
Se il polso è di minore ampiezza dovranno essere considerate le seguenti eventualità:
- una malformazione congenita;
- una compressione dall’esterno;
- una stenosi arteriosa.

Pulsus differens radiale.
È l’eventualità più frequente e quella più benigna: esprime in genere una malformazione congenita dell’arteria radiale, dell’arteria brachiale o dell’arteria succlavia.

Sindrome dello scaleno antico.
È un’eventualità rara dovuta a una compressione dell’arteria succlavia a livello del canale degli scaleni con compressione e irritazione del plesso brachiale.
È condizionata dalla presenza di una costa cervicale o di un’anormale inserzione del muscolo scaleno anteriore; nei casi meno gravi la compressione si realizza allorché il paziente volge il capo verso il lato colpito: in tale posizione scompaiono il polso brachiale e radiale.
La sindrome viene sospettata per i disturbi nevritici all’arto superiore oltre che per il reperto palpatorio alle arterie dell’arto colpito e troverà conforto nella dimostrazione clinica o più frequentemente radiologica di una costa cervicale.

Pulsus differens femorale e alle arterie della gamba o del piede.
È generalmente indice di un’arteriopatia obliterante di natura infiammatoria o degenerativa.

Pulsus differens fra arti superiori e arti inferiori.
Può riconoscere le seguenti cause:
- sindrome di Lériche con incompleta ostruzione della biforcazione aortica;
- aneurisma dell’aorta discendente;
- coartazione aortica.

La coartazione aortica è una malformazione congenita per la quale l’aorta si presenta notevolmente ristretta al di sotto dell'inserzione del canale di Botallo o a livello di detta inserzione tanto da non poter garantire un adeguato apporto di sangue ai visceri addominali e agli arti inferiori.
Le conseguenze di questa malformazione sono le seguenti:
- ipertensione agli arti superiori e al capo con ipertrofia ventricolare sinistra, crisi di vasodilatazione, cefalea e possibili insulti apoplettici cerebrali per la precoce usura delle arterie;
- difetto di irrorazione agli arti inferiori che spesso si sviluppano in misura ridotta rispetto al resto del corpo e presentano arterie scarsamente pulsanti e ipotese.
L’apporto sanguigno ai territori a valle della coartazione è garantito dai seguenti circoli collaterali.

Asincronismo dei polsi
L’asincronismo dei polsi attesta un indugio nella propagazione dell’onda di pressione; ha grande importanza nella diagnosi topografica degli aneurismi aortici.

Esame Doppler
L’effetto Doppler sfrutta il principio fisico che un’onda sonora, o di ultrasuoni, a seguito di un movimento relativo si accompagna a un apparente cambiamento di frequenza.
In altri termini, mentre la frequenza di un’onda riflessa da una struttura fissa risulta essere uguale alla frequenza dell’onda incidente, nel caso di un’onda che incide su un bersaglio in movimento, la frequenza dell’onda riflessa ha un valore diverso da quello dell’onda incidente; se il bersaglio si sposta verso la sorgente acustica, l’onda riflessa ha frequenza maggiore dell’onda incidente, mentre la frequenza diminuisce se il bersaglio si allontana.
Le apparecchiature diagnostiche che sfruttano l’effetto Doppler sono riconducibili a due categorie:
- a emissione continua del fascio ultrasonoro;
- a emissione pulsata di fasci ultrasonori.
Queste possono essere ulteriormente suddivise in apparecchiature eco-Doppler (o duplex), e in apparecchiature color-Doppler.

Apparecchiature a emissione continua
In queste apparecchiature il trasduttore emette il fascio di ultrasuoni in modo continuo.
All’interno della sonda esistono due cristalli trasduttori, uno con la funzione di emettere gli ultrasuoni, l’altro continuamente in ricezione delle onde riflesse.
Questi strumenti sono limitati perché non sono in grado di discriminare la profondità da cui provengono i segnali riflessi.
Potendo essere impiegati trasduttori di frequenza elevata, e quindi molto sensibili sono in grado di rilevare flussi lenti e di minima entità, e flussi a elevata velocità.
Il loro uso è relativamente semplice e trovano applicazione soprattutto nello studio dei vasi periferici.

Apparecchiature a emissione pulsata
In questo caso uno stesso trasduttore emette un fascio di ultrasuoni pulsato e funziona, alternativamente, da emittente e da ricevitore.
Si ottengono informazioni sulla presenza, direzione e caratteri del flusso all’interno di aree di valutazione limitate, definite volume campione, opportunamente scelte dall’operatore nell’ambito di una sezione ecotomografica.
È quindi possibile analizzare il flusso sanguigno all’interno del vaso prescelto, senza interferenze o sovrapposizioni dovute ad altre strutture vascolari.
La visualizzazione diretta del vaso permette inoltre di derivare parametri come calibro e angolazione del vaso rispetto al fascio esplorante, aspetti che sono determinanti in un'analisi quantitativa.

Apparecchiature eco-Doppler.
In queste apparecchiature il posizionamento del volume campione avviene sulla guida dell’immagine ecotomografica.
I diversi trasduttori di queste sonde elettroniche agiscono come normali trasduttori per ecografia bidimensionale su tutte le linee di vista ad eccezione di una.
Su quest’ultima a una profondità predeterminata dall’operatore, si posiziona un volume campione a livello del quale si effettua l'analisi Doppler.
Come avviene per le apparecchiature a emissione continua, le caratteristiche flussimetriche possono essere registrate e interpretate attraverso l’analisi dei suoni e dello spettro.
Gli analizzatori di spettro delle apparecchiature eco-Doppler consentono di rappresentare la molteplicità e i caratteri delle frequenze contenute nel segnale Doppler. Il flusso in avvicinamento al trasduttore viene visualizzato dalla posizione dello spettro al di sopra della linea di base; il flusso in allontanamento viene invece mostrato al di sotto della linea di base.

L’effetto Doppler è sostenuto dal movimento dei globuli rossi all’interno del vaso esplorato: i globuli rossi che hanno dimensioni inferiori rispetto alla lunghezza d’onda degli ultrasuoni utilizzati, li ritrasmettono in eco come vibrazioni di frequenza differente rispetto alla frequenza di emissione. In tesi generale le curve flussimetriche spettrali arteriose offrono a considerare:

una componente di flusso continuo, evidente in fase diastolica, che non presenta le modificazioni cicliche inerenti all’attività del cuore; è sempre presente nei vasi destinati agli organi parenchimali ed è sostanzialmente influenzata dalla resistenza del vaso.

una componente di flusso pulsante che dipende dal rapporto fra la pressione esercitata dalla gittata sistolica e l’impedenza al flusso.

In condizioni normali il flusso arterioso è laminare; ma là dove si realizza una dilatazione del vaso il flusso diventa turbolento: la velocità di flusso si accelera al centro della strettura e si riduce a valle con minore pressione sulla parete; si genera in tal modo un flusso turbolento che presenta locali inversioni di corrente rispetto al centro del vaso.

Apparecchiature eco-color-Doppler. Con ecografi color-Doppler si ottengono informazioni di flusso da numerosi volumi campioni, disposti su tutta o su parte dell’area esplorata, lungo ciascuna linea di vista dell’immagine. L’acquisizione della componente bidimensionale e colore può avvenire in diversi modi:

asincrono, in cui si attua un’analisi separata delle due componenti, durante scansioni diverse e in modo alternato, per cui si può ottimizzare la durata di ciascun impulso ultrasonoro emesso (impulsi brevi, con conseguenti maggiori risoluzioni spaziali e di contrasto con l’immagine bidimensionale, e impulsi lunghi per il Doppler con conseguente alta sensibilità per flussi lenti o di modesta entità);

alternato, in cui le due diverse componenti, ecotomografica e Doppler, vengono ottenute acquisendo alternativamente le diverse linee di scansione adiacenti;

parallelo, secondo il quale l’immagine ecotomografica e quella derivante dall’analisi Doppler sono ottenute simultaneamente, valutando ogni eco di ritorno sotto entrambi i punti di vista.

I dati raccolti con l’analisi Doppler vengono successivamente correlati con il codice colore e sovrapposti alle immagini ecografiche bidimensionali sotto forma di multipli pixel colore; selezionando una precisa linea di vista e un volume campione definito si può contemporaneamente ottenere lo spettro del flusso.

Quando il sangue si avvicina alla sonda esploratrice la massa circolante è rappresentata da un colore rosso tanto più omogeneo e brillante quanto più i filetti di flusso sono paralleli (bassa varianza del segnale Doppler); quando il sangue si allontana dalla sonda esploratrice la massa circolante è codificata da una colorazione blu.

Ovviamente queste immagini colorate si manifestano soltanto su distretti dove esista circolazione del sangue.

Il colore presenterà tonalità differenti se il flusso ematico non è uniforme (alta varianza dei filetti), in particolare quando sono differenti le velocità di circolo su aree contigue della sezione vascolare esplorata.

In altre parole sarà possibile stabilire se e dove il flusso ematico è laminare oppure turbolento.

Nelle turbolenze grossolane il color-Doppler fornisce immagini di flusso invertito oppure verdi o giallastre, spesso a mosaico, in funzione della dispersione delle velocità di filetti di flusso non paralleli con alta varianza rispetto al valore medio; le immagini più caratteristiche si osservano a valle di aree stenotiche o di placche ateromatose oltre che alla biforcazione dei vasi.

Con l’esame eco-color-Doppler possono essere ottenute ottimali informazioni sul distretto arterioso carotideo.

Lo studio eco-Doppler dell’asse arterioso carotideo ha assunto particolare interesse da quando è stato stabilito che in un gran numero di pazienti con disturbi vascolari cerebrali l’ictus non è sostenuto da una trombosi dell’arteria cerebrale media ma da situazioni ostruttive a livello carotideo. L’eco-Doppler ci mette in condizioni di rilevare con esattezza anatomica la sede e l’entità di eventuali ostruzioni parziali lungo l’asse arterioso carotideo, il che è fondamentale ai fini del trattamento chirurgico. Le placche calcifiche, le placche fibrose e anche quelle lipidiche, nonché i trombi parietali possono essere visualizzati e il loro spessore misurato in sezioni assiali.

Di grande utilità è anche la documentazione di emorragie sottointimali frequenti nei pazienti con disturbi del circolo cerebrale in quanto l’emorragia intraplacca sfocia spesso in ulcerazione e microembolizzazione: quante volte alterazioni neurologiche attribuite a spasmi arteriosi dei vasi cerebrali non sono in realtà riconducibili a questo meccanismo microembolico!

La flussimetria Doppler quantifica bene le stenosi carotidee sulla scorta di un quadro tipico:

flusso rallentato a monte;

flusso accelerato e turbolento a livello della stenosi;

flusso rallentato a valle con turbolenza vivace in prossimità della stenosi.

Il color-Doppler è particolarmente utile in questi casi per visualizzare il lume vasale e per valutare la qualità del flusso. Il flusso nelle arterie cerebrali si riduce quando la stenosi carotidea è del 50%, diminuisce molto quando siano stati raggiunti valori del 90%. Ma si tenga presente che l’accelerata velocità a livello della stenosi, e soprattutto i circoli collaterali anastomotici con l’arteria carotide esterna possono compensare l’ostruzione della carotide interna così che alcuni pazienti a onta dell’occlusione carotidea restano a lungo asintomatici.

Lo studio Doppler dell’arteria carotide esterna ha il massimo significato per valutare il flusso attraverso le anastomosi esistenti fra alcuni rami terminali dell’arteria oftalmica e altri che prendono origine dall’arteria carotide esterna. Di queste anastomosi si ricordano:

l’arteria dorsale del naso collegata con i rami arteriosi nasale e angolare dell’arteria faciale;

l’arteria sovraorbitale collegata con i rami frontali dell’arteria temporale superficiale.

Nelle ostruzioni dell’arteria carotide interna grazie a questi rami arteriosi l’arteria carotide esterna può supplire con inversione di corrente al deficit irrorativo nel territorio della carotide interna occlusa e garantire fino al 30% del normale afflusso arterioso all’emisfero cerebrale omolaterale.

L'arteria succlavia e l’arteria vertebrale possono essere convenientemente studiate con tecnica eco-Doppler. Per quanto riguarda l’arteria vertebrale l’indagine è più complessa rispetto all’asse carotideo ma può fornire risultati decisivi nei casi di flusso vertebrale invertito. L’aorta trova una possibilità fondamentale di documentazione in casi di aneurisma dissecante che all’eco-Doppler appare con un doppio flusso arterioso di direzione opposta. Buone opportunità le offre lo studio del distretto femorale.

Rilevante importanza ha assunto negli ultimi anni il Doppler transcranico (DTC). Utlizza un sistema Doppler pulsato con una frequenza di emissione di 2 MHz, grazie al quale viene registrato il segnale riflesso da un volume campione il cui diametro è uguale o lievemente maggiore del diametro delle arterie cerebrali; permette di valutare le caratteristiche della circolazione intracranica in pazienti portatori di varie patologie e di seguirne l’evoluzione nel tempo. Le principali indicazioni sono rappresentate da: valutazione delle stenosi emodinamiche dei vasi intracranici; studio degli effetti emodinamici intracerebrali delle lesioni extracraniche; studio della circolazione vertebro-basilare; valutazione delle malformazioni artero-venose e dei vasi coinvolti; diagnosi di eventuale pervietà del forame ovale; valutazione dei microemboli.

In particolare il DTC è utile nello studio della pervietà del forame ovale.

La pervietà è attiva durante la vita fetale, quando l'ossigenazione del sangue viene effettuata dalla madre, ma dopo la nascita questa comunicazione si chiude, a volte incompletamente. La persistenza di questa comunicazione fra l'atrio destro e l'atrio sinistro del cuore può consentire il passaggio di particelle (emboli) che, saltando il filtro polmonare, entrano direttamente nel circolo arterioso cerebrale con conseguenze ischemiche cerebrali anche importanti.

Il Doppler transcranico rileva, tramite l’analisi spettrale dell’onda velocitometrica e con un apposito software, il passaggio di microemboli nel circolo cerebrale. Il test specifico si basa sulla somministrazione in bolo di una miscela di soluzione fisiologica e aria (1 ml): il paziente, 5 secondi dopo l’iniezione della miscela, esegue una manovra di Vaisalva della durata non inferiore a 10 secondi. Il test viene considerato positivo quando viene registrato almeno un segnale microembolico sul tracciato del DTC entro 40 secondi dalla fine dell’iniezione. In base alla numerosità dei MES, lo shunt viene definito di lieve e media entità; quando compare l'effetto tendina, rilevabile quando i MES sono così numerosi da non poterli distinguere separatamente, lo shunt viene definito di grande entità.

L’esame radiografico diretto è in grado di documentare eventuali calcificazioni arteriose.

L’identificazione di queste immagini calcifiche è per lo più facile data la loro distribuzione lineare nelle sedi topografiche proprie al decorso delle arterie. Doppler transcranico con monitoraggio bilaterale delle cerebrali medie a doppio volume campione a profondità diverse: gli spikes indicano il passaggio delle microbolle di aria (MES) e quindi lo shunt atrio destro -> atrio sinistro (A); la molteplicità degli spikes è definita effetto tendina (B) (frecce).
Eccezionalmente si istituisce un’obliterazione arteriosa; il reperto è un generico segno di arteriosclerosi.
Le placche ateromasiche calcifiche che si manifestano come piccole calcificazioni a zolle della parete arteriosa si complicano invece frequentemente con obliterazione del lume arterioso.
Calcificazioni arteriose si possono osservare nell’intossicazione con vitamina D (soprattutto in bambini), nell’ipoparatiroidismo e nell’insufficienza renale cronica.
Angiografia arteriosa
L’angiografia arteriosa è la tecnica che permette lo studio delle arterie.
Si effettua introducendo un mezzo di contrasto iodato in un’arteria mediante la puntura diretta con un ago oppure con un catetere.
Nella grande maggioranza dei casi viene utilizzata per l’accesso l’arteria femorale, più raramente l’arteria ascellare.
Una volta introdotto il catetere sotto controllo fluoroscopico con intensificatore di brillanza, si procede alla documentazione radiografica con introduzione del mezzo di contrasto.
La quantità e la velocità di iniezione del mezzo di contrasto variano a seconda del distretto da esaminare.
Accanto all’angiografia cosiddetta convenzionale, è possibile effettuare anche un’angiografia per sottrazione digitale.
Quest’ultima si esegue sottraendo l’immagine dei tessuti prima dell’iniezione del mezzo di contrasto: il processo di sottrazione è assistito da un computer che trasforma i valori di attenuazione del fascio dei raggi X in valori numerici (da cui il termine “digitale”), che possono essere memorizzati e successivamente manipolati al fine di ottenere il miglior effetto diagnostico.
Con l’angiografia per sottrazione digitale è possibile mettere in evidenza distretti arteriosi utilizzando concentrazioni molto basse di iodio: infatti mentre nella tecnica convenzionale la concentrazione in iodio del mezzo di contrasto oscilla tra 200 e 280 mg di iodio/ml, essa si riduce alla metà nell’angiografia digitale.
Non esiste una mutua esclusione tra angiografia convenzionale e digitale: entrambe le tecniche sono integrabili o addirittura necessarie in diverse condizioni patologiche.
L’angiografia permette lo studio dei distretti arteriosi cranici ed extracranici, quali carotidi, aorta, arterie renali, femorali, iliache, ecc.
Per lo studio del distretto coronarico si rimanda all’apposito capitolo.
Per una precisa valutazione delle alterazioni aneurismatiche dell’aorta, esame essenziale deve essere altresì considerata la tomografia assiale computerizzata.
Ricordiamo infine anche l’angiografia interventistica, che ha finalità puramente terapeutica (angioplastica, chemioterapia perfusionale locale).
L’arteria iniettata e quelle che da essa prendono origine si disegnano sui radiogrammi come opacità lineari a margine netto e regolare secondo il decorso loro proprio.
Nell’arteriografia degli arti il calibro delle arterie è quello che tutti conoscono dall’anatomia e la circolazione collaterale è minima.
In condizioni patologiche possono sere dimostrati:
spasmi arteriosi: si manifestano come restringimenti dell’arteria che appare assottigliata ma con regolare profilo della superficie intimale; caratteristica la loro scomparsa in successivi arteriogrammi;
obliterazioni arteriose: appaiono come un’interruzione del vaso, con sviluppo più o meno marcato del circolo collaterale a partire dalle zone sovrastanti l’ostacolo; questi vasi collaterali si inscrivono come lunghe, sottili opacità di rette verso le zone sottostanti l'ostruzione.
Eccezionalmente nelle ostruzioni emboliche recenti l’arteriografia evidenzia l’embolo come una zona radiotrasparente nell’interno del vaso, distaccata dalla parete da un’opacizzazione lamellare periferica;
alterazioni della parete arteriosa: appaiono come irregolarità del profilo intimale e hanno la massima evidenza nell’arteriosclerosi; consentono di sorprendere le fasi iniziali di una trombo-angioite o di un’arteriosclerosi obliterante degli arti;
aneurismi: appaiono come una raccolta sacciforme del mezzo di contrasto intercalata nel decorso dell’arteria colpita.
Angio-RMN
È attualmente possibile ottenere con la Risonanza Magnetica Nucleare (RMN) immagini simili a quelle dell’angiografia convenzionale, dotate tuttavia anche di significati funzionali in quanto in grado di fornire informazioni sulla velocità e direzione del flusso.
Senza l’introduzione del mezzo di contrasto, viene sfruttato unicamente il contrasto naturale offerto dal movimento degli spin.
Dal punto di vista tecnico, se negli esami di routine RMN il flusso ematico normalmente non ha segnale, nell’angio-RMN viene sfruttata la peculiarità che il sangue in movimento può apparire iperintenso anche in una sequenza spin-echo grazie agli effetti TOF (time of flight) che si riferiscono al movimento degli spin del sangue in entrata e in uscita dal volume in esame durante la sequenza RMN, e ai fenomeni di defasamento per i quali l’evidenziazione del flusso ematico viene ottenuta grazie al cambiamento di fase degli spin indotti dal movimento.
L’impiego dell’angioRMN, in grado di offrire immagini tridimensionali, è prevalentemente rivolto allo studio del circolo intracranico, della biforcazione carotidea e delle arterie vertebrali.
Nelle fasi avanzate dell’ipertensione arteriosa, nella retinopatia diabetica, nella retinopatia albuminurica possono essere visualizzati:
l’edema retinico;
le emorragie retiniche;
la presenza di essudati biancastri fioccosi.
Arteriole
Nell'ipertensione endocranica da tumori (soprattutto della fossa cranica posteriore) possono essere apprezzati: l’edema della papilla: che si presenta a margini sfumati;
L'esame del fondo oculare consente allo specialista di apprezzare le arteriole retiniche e le venule corrispondenti.
In medicina interna l’esame del fondo oculare ha particolare interesse nello studio dell’ipertensione arteriosa, delle nefropatie e del diabete per quanto riguarda le complicanze vascolari.
Nell’ipertensione arteriosa possono essere dimostrati:
la tortuosità delle arteriole con eventuali aspetti a cavaturaccioli;
l’opacamento e l’ispessimento delle pareti arteriolari;
il restringimento segmentario delle arteriole con scomparsa della colonna sanguigna;
il segno di incrocio, cioè lo schiacciamento delle venule nei punti di incrocio con le arteriole.
la papilla da stasi: che procide verso il vitreo;
l’atrofia della papilla nei casi di più lunga durata.
In altri distretti uno studio delle arteriole non è possibile che sulla scorta di una biopsia muscolare.
La biopsia muscolare si prefigge di sorprendere qualche arteriola tipicamente alterata (rigonfiamento, necrosi e degenerazione fibrillare della tunica media, distruzione della membrana elastica interna e infiltrazione leucocitaria neutrofila ed eosinofila dell’avventizia).
La biopsia muscolare è essenziale nel sospetto di una panarterite nodosa, malattia di diagnosi difficile per lo spiccato polimorfismo sintomatologico della quale ricordiamo la tetrade sintomatologica di Meyer e Brinkman: marasma clorotico, polimiosite, polineurite e nefrite, alla quale aggiungeremo la febbre e l'interessamento miocardico.
Capillaroscopia.
La capillaroscopia permette lo studio morfofunzionale in vivo del microcircolo.
Lo strumento più impiegato attualmente è lo stereomicroscopio: in caso di capillaroscopia periungueale l’osservazione viene effettuata alla distanza di 1-2 cm dalle dita con illuminazione a luce fredda, utilizzando preferibilmente un sistema a fibre ottiche, così da permettere di modificare l’orientamento del fascio luminoso.
Viene impiegato un sistema di filtri in modo da migliorare il contrasto fra la colonna di globuli rossi intravascolari e lo sfondo rosso.
La capillaroscopia trova applicazione in tutte quelle malattie in cui la patogenesi riconosce un’anomalia del microcircolo.
Tra le malattie reumatiche ricordiamo la sclerodermia, la dermatomiosite, le connettiviti, il lupus eritematoso disseminato, la malattia di Raynaud; e inoltre il diabete mellito, l’ipotiroidismo.
Venule
Piccole, numerose teleangectasie venutati al volto si riscontrano nelle croniche insufficienze epatiche (cirrosi), negli alcolisti, ma altre volte indipendentemente da condizioni morbose particolari.
Nei cirrotici queste si accompagnano alle stelle vascolari (piccole formazioni angiomatose).
Il sangue giunto alla periferia dopo aver ceduto l’O? a livello dei capillari viene riconvogliato al cuore destro dalla circolazione venosa.
Il flusso del sangue nelle vene è garantito:
dalla vis a tergo esercitata dalla trasmissione della pressione capillare e dall’elasticità e contrattilità della parete venosa;
dalla vis a fronte esercitata dalla pressione negativa intratoracica che si accentua durante l’inspirazione;
dalla contrazione delle masse muscolari, che “spreme” le vene e spinge il sangue verso i collettori maggiori;
dalla presenza delle valvole venose agli arti inferiori che garantiscono l’unidirezionalità del flusso sanguigno ed esercitano pertanto una fondamentale protezione antigravitaria che permette il mantenimento della direzione centripeta del flusso indipendentemente dalla posizione del corpo; Le vene del capo e del collo non sono dotate di valvole e in queste il flusso centripeto risente della forza di gravità.

Le vene degli arti inferiori e quelle della cavità addominale rivestono una particolare importanza nella pratica medica. È utile pertanto ricordare brevemente gli elementi essenziali dell’anatomia e della fisiologia di tali distretti. La distribuzione delle vene degli arti inferiori offre a considerare:

una rete venosa profonda che giace al di sotto dell’aponeurosi della gamba e della coscia; comprende vene interne e vene intramuscolari ed è formata da:

• vene tibiali anteriori contenute nella loggia anteroesterna della gamba;
• vene tibiali posteriori o peroniere contenute nella loggia postero-esterna della gamba; questi due sistemi venosi che accompagnano le arterie omonime e sono incluse in guaine connettivali comuni confluiscono nelle vene poplitea, femorale superficiale e femorale profonda; le due vene femorali si continuano nella vena femorale comune che al di sopra dell’arcata del Poupart prosegue nella vena iliaca esterna; la loro funzione dipende molto dalla struttura del connettivo perivenoso e dall’efficienza dell’apparato muscolare. La vena iliaca esterna e la vena iliaca interna sboccano nella vena iliaca comune: dall’unione delle vene iliache comuni destra e sinistra prende origine la vena cava inferiore;

una rete venosa superficiale che giace al di sopra dell’aponeurosi della gamba e della coscia ed è dotata di una muscolatura liscia quattro volte maggiore rispetto alle vene profonde; è formata da:

• la vena safena esterna o piccola safena che sbocca nella vena poplitea dopo aver percorso la faccia esterna della gamba dal malleolo laterale fino alla fossa poplitea;
• la vena safena interna o grande safena che sbocca nella vena femorale dopo aver percorso la faccia mediale dell’arto inferiore dal malleolo interno alla piega inguinale;
• una rete superficiale e a larghe maglie di vene soprafasciali e sottocutanee tributarie delle safene;

un sistema di vene comunicanti o perforanti le quali attraversano l’aponeurosi della gamba e della coscia e uniscono i due sistemi venosi, quello superficiale e quello profondo; la maggiore densità di vene comunicanti si trova nella parte distale della gamba (alla caviglia) e, a livello della coscia, nel canale di Hunter.

Negli arti inferiori il sangue venoso refluo percorre per il 90% il circolo profondo e solo in quantità minore il sistema superficiale delle vene safene. Le vene comunicanti assicurano il deflusso del sangue dai tessuti superficiali alle vene profonde le quali sono in grado di accogliere circa 300 ml di sangue per lato e costituiscono un’importante riserva venosa:

nella posizione in piedi la pressione venosa è pari a 0 cm H2O nell’atrio destro e a 100 cm H2O al dorso del piede;

nella marcia un terzo del sangue venoso degli arti inferiori viene spinto dalla contrazione muscolare verso il cuore destro; ciò è possibile:
• in quanto le valvole venose ne impediscono il reflusso;
• perché le valvole delle vene perforanti rendono possibile il richiamo del sangue dalla rete venosa superficiale a quella profonda.

In tali condizioni la pressione venosa al piede è valutabile sui 30-40 cm H2O.

Sindromi da ostruzione venosa

L’occlusione di un tronco venoso condiziona stasi venosa nel territorio tributario della vena ostruita che avrà le conseguenze sottoelencate:

ipertensione venosa nel territorio a monte dell’ostruzione;
rallentamento del circolo in detto territorio con cianosi distrettuale per la maggior desaturazione del sangue dovuta al rallentamento nel circolo capillare;
edema distrettuale per l’aumento della pressione di filtrazione dai capillari con proporzionale trasudazione liquida nel tessuto interstiziale;
attivazione dei circoli collaterali: alcuni tronchi venosi di calibro maggiore si disegneranno più turgidi e al loro livello sarà facile stabilire il senso della corrente che tende a far defluire il sangue dalla vena ostruita; ma una più attenta osservazione consentirà di apprezzare numerose piccolissime vene prima non apprezzabili, che realizzano una rete vascolare anastomotica fra il territorio corrispondente all’ostruzione e le zone circostanti.

Ostruzione della vena cava superiore

L’ostruzione della vena cava superiore ha le seguenti conseguenze:

cianosi ed edema elettivamente localizzati al volto, al collo, agli arti superiori e alla metà superiore del torace. I pazienti presentano una mostruosa deformazione del volto per l’edema e la protrusione dei bulbi oculari e si lamentano di epistassi e cefalea;
giugulari turgide, reticolazione venosa alla radice degli arti e al torace, ipertensione venosa distrettuale.

Ostruzione della vena cava inferiore

L’ostruzione della vena cava inferiore ha le seguenti conseguenze: edema agli arti inferiori e alla regione sacrale con ipertensione venosa distrettuale;
rigoglioso sviluppo di vene superficiali dilatate e tortuose lungo le regioni laterali dell’addome e del torace con corrente diretta dal basso verso l’alto.

Se l’ostruzione della vena cava inferiore si realizza a valle delle vene sovraepatiche avremo una cospicua epatomegalia (stasi intraepatica), se a monte i segni epatici faranno difetto. Di fronte a una sindrome della vena cava inferiore la causa di gran lunga più frequente è la trombosi venosa, conseguenza della propagazione di un processo tromboflebitico di un arto. Altre volte la compressione ostruttiva è dovuta a pericardite cronica, a tumore della testa del pancreas, a metastasi lombo-aortiche di un seminoma, a un tumore del rene. Compressione della vena cava inferiore si può avere anche per voluminosa ascite.

Flebotrombosi e tromboflebite

La sindrome da ostruzione venosa di un arto è riconducibile a flebotrombosi o a tromboflebite, cioè:

a un processo di primitiva coagulazione intravascolare con formazione di un trombo occlusivo;
oppure a un processo infiammatorio della parete venosa con formazione di un trombo secondario.

La triade di Virchow sintetizza i motivi etiopatogenetici possibilmente responsabili di tali quadri morbosi in:
lesione della parete venosa;
stasi venosa;
ipercoagulabilità del sangue.

L’esordio si verifica il più di sovente nei seni venosi muscolari della gamba e/o nelle cuspidi delle valvole venose.

La grande frequenza con la quale la flebotrombosi e la tromboflebite espongono a gravi complicazioni emboliche polmonari ha fatto oggi preferire per questi quadri patologici la denominazione di malattia tromboembolica. Dovranno essere considerate le seguenti possibilità etiologiche:

trauma contusivo sulla vena;
aggressione chimica da iniezione endovenosa, irritante locale, nel qual caso la scarsa asepsi ha molte volte una notevole responsabilità;
complicazione infiammatoria microbica nel corso di una malattia infettiva generalizzata;
complicazione post-operatoria, soprattutto dopo interventi ginecologici, urologici o altri sul piccolo bacino.

Dovranno essere considerate le seguenti possibilità patogenetiche:
rallentamento del circolo venoso in arti varicosi o per compressione di grosse vene addominali da utero gravido; più frequentemente per prolungata immobilizzazione dovuta a:
• interventi chirurgici;
• applicazione di apparecchi gessati;
• lungodegenza a letto;
diatesi trombógena cioè tendenza a un’eccessiva coagulazione del sangue quale si osserva:
• nelle persone anziane;
• nelle discrasie dei policitemici, dei leucemici, dei politrasfusi;
• nelle trombosi marantiche di alcune neoplasie maligne la tromboflebite migrante è spesso un segno premonitore di una neoplasia);
• nel corso della gravidanza.

L’ostruzione venosa femorale può determinare un edema diffuso a tutto l'arto colpito. La vena femorale trombizzata può essere palpabile come un cordone duro e dolente.

Nelle ostruzioni più basse la semeiotica fisica delle vene può essere negativa, ma è possibile rilevare:
un dolore alla palpazione sul grande collettore venoso della coscia, aggravato dalla stazione eretta; una caratteristica dolorabilità alla compressione del polpaccio e all’iperflessione del piede;
un edema duro-elastico al polpaccio e al piede quando la pressione capillare supera i 12 mmHg, che comporta un caratteristico impastamento dei tessuti;
un turgore delle vene superficiali se aumenta notevolmente la pressione venosa nel circolo profondo;
segni sistemici quali:
• tachicardia non altrimenti motivata;
• febbre se il processo è flebitico;
• stato ansioso;
nel 25% esordio con embolia polmonare, di difficile diagnosi.

L’ostruzione venosa ascellare determina un edema diffuso a tutto l’arto superiore: il tronco venoso trombizzato è generalmente apprezzabile come un cordone duro e dolente.

La tromboembolia polmonare è la più grave complicazione della malattia venosa tromboembolica.

Semeiotica fisica delle vene. In condizioni fisiologiche le vene superficiali traspaiono attraverso la cute come cordoni bluastri:
eccezionalmente sono visibili le vene del capo e del collo;
agli arti superiori le vene sono bene evidenti nei soggetti magri e nei lavoratori manuali, e così agli arti inferiori, soprattutto al dorso del piede.

In condizioni patologiche le vene superficiali possono rendersi apprezzabili ancorché con modalità diverse:
nella pericardite e nello scompenso congestizio di cuore, la stasi e l’ipertensione venosa condizionano un significativo turgore delle vene giugulari che sono vasi a parete elastica, mentre le vene degli arti superiori in queste condizioni possono apparire sottili in quanto vasi a parete muscolare capaci quindi di reazione contrattile;
nello stato varicoso, l’insufficienza valvolare venosa determina la comparsa di varici agli arti inferiori.

Le varici venose si presentano come grossi tronchi venosi irregolarmente dilatati che assumono talvolta le proporzioni di un caput medusae.

Oltre al danno estetico, le varici venose condizionano con il tempo:
un edema cronico dell’arto;
uriangiodermite con evoluzione in chiazze pigmentarie nerastre o in ulcerazioni torpide fagedeniche.

Le varici venose possono essere evidenziate:
alla coscia quando diventi insufficiente la valvola dell’ostio-safeno-femorale;
oppure alla gamba per insufficienza della safena e delle vene perforanti corrispondenti.

Nella stazione eretta parte del sangue che circola nel sistema venoso profondo defluirà verso il circolo superficiale non trovando il normale ostacolo delle valvole venose.

Con il tempo il reflusso in un asse venoso devalvolato produrrà la sindrome varicosa sostanziata da:
— alterazioni tissutali nella parete venosa che perde la sua fisiologica elasticità e si dilata;
— aumento della permeabilità venulare con edema e dolore;
— alterazioni cutanee e sottocutanee (angiodermite) e ulcere varicose.

Sindrome post-trombotica. La sindrome post-trombotica si realizza nell’80% dei pazienti con trombosi venosa estesa: le tappe patogenetiche sono:
— tentativi di ricanalizzazione del lume venoso in albero vascolare compromesso nelle pareti;
— aumento del pool venoso;
— stasi venosa che si propaga al circolo superficiale per l’insufficienza valvolare delle comunicanti;
— difettoso drenaggio dei tessuti profondi;
— alterazione della microcircolazione venosa e delle vie linfatiche di drenaggio, donde:
• edema inizialmente durante il giorno, poi stabile;
• dermatite con pigmentazione bruna; lesioni distrofiche, squamose e crostose con prurito per il cosiddetto eczema varicoso ;
• progressivo aggravamento delle varici secondarie. ```
E VASI
Nell'insufficienza della vena grande safena l'ectasia venosa interessa non solo le vene superficiali della gamba ma anche quelle della coscia, e la vena grande safena è ben apprezzabile in posizione eretta fino al suo sbocco nella vena femorale.
Nell'insufficienza della vena piccola safena le ectasie venose sono circoscritte alla gamba fino al poplite, là dove la vena piccola safena sbocca nella vena poplitea.
Per valutare l'insufficienza della vena grande safena si impiega la manovra di Trendelenburg-Brodie:
- paziente disteso con arto inferiore sollevato onde svuotare le vene varicose del sangue in esse contenuto;
- laccio al terzo medio della coscia che comprima la vena grande safena prima dello sbocco nella vena femorale;
- compressione digitale della vena piccola safena al poplite;
- paziente in piedi: si toglie il laccio.
L'insufficienza della vena grande safena è attestata dal riempimento delle varici dall'alto verso il basso (entro 15 secondi).
Per valutare l'insufficienza della vena piccola safena si ripete la stessa indagine con le seguenti varianti:
- il laccio viene lasciato in situ quando il paziente si alza in piedi;
- la compressione digitale dello sbocco della vena piccola safena viene interrotta dopo che il paziente si è alzato.
Se la vena piccola safena è insufficiente, vedremo rapidamente riempirsi le varici della gamba.
La prova di Perthes accerta l'esistenza di varici profonde alla gamba:
- si applica un laccio moderatamente serrato alla radice della coscia per impedire il reflusso dalla vena safena;
- si fa quindi camminare rapidamente il paziente per qualche minuto:
• se le vie profonde non sono libere le varici superficiali si gonfiano e il malato accusa una dolorosa sensazione di tensione al polpaccio;
• in caso contrario le varici superficiali si accollano per il richiamo del sangue dalla periferia alla profondità dell'arto;
• un vivo dolore è denunciato dai pazienti nel corso della semplice legatura qualora vi sia un processo tromboflebitico delle vene profonde della gamba.
Dilatazioni varicose delle vene possono essere rilevate in altre sedi.
Ricordiamo:
- il varicocele: costituito da un groviglio di vene dilatate lungo l’epididimo e il deferente;
- le varici vulvari e vulvo-addominali da insufficienza delle vene ileo-femorali, frequenti nel corso della gravidanza;
- le emorroidi: varici dei plessi venosi emorroidali
Le varici cutanee capillari sono sottili venule bluastre disposte a piccoli gruppi.
I tumori vascolari possono simulare le varici: ricordiamo gli emangiomi cavernosi che in casi eccezionali possono interessare diffusamente tutto un arto.
Si tratta di tumori benigni, costituiti da un tessuto cavernoso; se molto estesi possono con il tempo determinare un’insufficienza circolatoria.
Semeiotica strumentale delle vene.
L’esame strumentale del sistema venoso si avvale delle seguenti procedure:
- flebografia ascendente;
- fleboscintigrafia;
- esame Doppler ed eco-Doppler;
- scintigrafia polmonare (nel sospetto di un’embolia polmonare).
Flebografia
La flebografia consente lo studio dei distretti venosi, previa opacizzazione con mezzo di contrasto idrosolubile.
L’esame presuppone l’iniezione del mezzo di contrasto in una vena periferica tributaria del tronco venoso da studiare.
La flebografia degli arti inferiori è indicata nello studio delle malattie venose periferiche, per la dimostrazione di trombosi, di incontinenza valvolare, per lo studio dei circoli collaterali.
Il mezzo di contrasto viene iniettato in una vena superficiale di ciascun piede, e viene drenato dal circolo profondo che viene visualizzato sino alla vena femorale profonda e all’iliaca esterna.
Il circolo venoso superficiale degli arti, quando non sia visualizzato per motivi patologici, può essere studiato dopo la rimozione del laccio emostatico che in precedenza viene applicato sotto la regione malleolare per impedire il deflusso del sangue nel circolo superficiale.
La flebografia può essere eseguita anche a livello delle vene iliache e della cava inferiore, previa iniezione del mezzo di contrasto nelle due vene femorali.
L’esame può avere anche finalità interventistiche, al fine di posizionare un filtro cavale.
In alcuni sistemi venosi viscerali la flebografia può essere eseguita controcorrente, con cateterismo venoso.
Questa tecnica permette la visualizzazione della vena timica, vena azygos, vene sovraepatiche, vene renali.
Fleboscintigrafia
La fleboscintigrafia è una metodica non invasiva che fornisce utili informazioni essenzialmente di tipo funzionale sul circolo venoso.
Di solito viene eseguita per lo studio delle vene degli arti inferiori, ma tutti i distretti venosi possono essere opportunamente studiati.
L’indicazione principale è il riconoscimento di ostruzioni venose da flebotrombosi.
Lo studio può essere fatto con due metodiche: fleboscintigrafia da flusso e fleboscintigrafia da blood pool.
Fleboscintigrafia da flusso.
L’esame prevede la somministrazione, in una vena periferica, di un tracciante.
Flussimetria Doppler ed eco-Doppler venoso
La Flussimetria Doppler offre importanti elementi di valutazione sul circolo venoso a livello delle vene femorale comune, poplitea e tibiale posteriore.
In condizioni normali dovranno essere considerate le seguenti caratteristiche:
- il flusso venoso è fasico con il respiro, aumenta nell'inspirazione e diminuisce nell'espirazione;
- il flusso venoso cessa durante la manovra di Vaisalva;
- il flusso venoso aumenta con la compressione esercitata a monte dell’ostacolo.
Se esiste un’ostruzione venosa il flusso è continuo oppure può essere del tutto assente.
È sempre necessario il confronto con le vene omologhe.
L'eco-Doppler venoso offre ragguagli preziosi nello studio delle vene ileo-cavali e a livello prossimale dell’arto inferiore, e delle vene del cavo popliteo.
Esso consente la dimostrazione diretta di un eventuale trombo anche se questo non blocca completamente il flusso venoso.
In questi casi l’eco-Doppler è decisamente superiore alla flebografia e risulta particolarmente indicato in pazienti a rischio.
Anche gli stati di ricanalizzazione attraverso la vena grande safena e le varici sovrapubiche possono essere convenientemente documentati nel contesto di una sindrome post-flebitica.
Semeiotica laboratoristica.
È attualmente possibile dosare numerose sostanze che ci permettono di valutare la presenza di disordini del sistema coagulativo-fibrinolitico.
L’incidenza di trombosi venose e di fenomeni tromboembolici è particolarmente frequente nei soggetti con deficit di plasminogeno o degli attivatori del plasminogeno, così come nei disordini del sistema regolatore costituito dall’a 2-antiplasmina, in grado di neutralizzare la plasmina, e dagli inibitori del t-PA.
Anche ridotti valori di antitrombina III, di proteina C e di proteina S sono associati a un aumento dei fenomeni trombotici, mentre il riscontro in circolo di frammenti di degradazione del fibrinogeno, di cui il Ddimero è la frazione più significativa, rappresenta l’espressione di un aumento della generazione di fibrina e dei processi fibrinolitici.
Del tutto recentemente è stata associata la presenza di anticorpi anticardiolipina a un aumento della frequenza di trombi sia arteriosi che venosi, aborti ricorrenti e trombocitopenia entro il perimetro della cosiddetta sindrome da antifosfolipidi.
Le metodiche utilizzate per lo studio coagulativo-fibrinolitico sono RIA oppure ELISA.
``` ```
23) Nella derivazione periferica unipolare aVL il polo positivo è posto:
a) all’arto superiore sinistro;
b) all’arto superiore destro;
c) all’arto inferiore sinistro.
24) All’ECG l’onda P attesta:
a) la depolarizzazione dei ventricoli;
b) la depolarizzazione degli atri;
c) la ripolarizzazione degli atri.
25) L’intervallo QT aumenta:
a) nell’iperkaliemia;
b) nell’ipocalcemia;
c) nell’ipercalcemia.
26) L’onda delta si osserva:
a) nell’infarto del miocardio;
b) nel cor polmonare cronico;
c) nella sindrome di Wolff-Parkinson-White.
27) Il blocco di branca sinistro è:
a) fisiologico;
b) a volte indice di patologia cardiaca;
c) sempre indice di patologia cardiaca.
28) L’asse elettrico nell’emiblocco anteriore sinistro è:
a) deviato a -90°;
b) orizzontale a 0°;
c) deviato a +120°.
29) Nel blocco di branca destra il complesso QRS in V1-V2 ha un aspetto:
a) positivo allargato a M;
b) sempre negativo;
c) normale.
30) L’“onda di lesione” è tipica:
a) del cor polmonare cronico;
b) dell’infarto del miocardio;
c) del blocco di branca.
31) Un pregresso infarto della parete inferiore è testimoniato da:
a) onda Q profonda in V4-V5-V6;
b) onda Q profonda in D2-D3-aVF;
c) onda T negativa in V3-V4.
32) Nella tachicardia ventricolare:
a) le onde P sono normalmente visibili all’ECG;
b) i complessi QRS hanno morfologia normale;
c) i complessi QRS hanno morfologia aberrante.
33) Nella fibrillazione atriale è tipica la presenza di:
a) tachiaritmia;
b) conduzione AV regolare;
c) polso ritmico e frequente.
34) Un progressivo allungamento dell'intervallo PQ con successiva P bloccata indica:
a) blocco AV di I grado;
b) blocco AV totale;
c) blocco AV di II grado tipo Luciani-Wenckebach.
35) Nella sindrome da furto della succlavia si osserva:
a) mancanza del polso radiale;
b) sincope;
c) mancanza del polso femorale.
36) Pulsus differens tra arti superiori e inferiori si riscontra:
a) nella coartazione aortica;
b) nella sindrome di Lérlche;
c) in entrambe le patologie.
37) L’effetto Doppler è sfruttato in diagnostica per:
a) la valutazione della direzione e velocità di spostamento del sangue in un vaso;
b) l’eventuale presenza di placche arteriose;
c) il sincronismo del polsi arteriosi.
38) Emorragie retiniche sono visibili all’esame del fondo oculare in corso di:
a) ipertensione arteriosa;
b) piastrinopenia;
c) ipertensione endocranica.
39) L’embolia polmonare è la più grave complicanza di:
a) aderite;
b) miocardite;
c) tromboflebite.
40) Livelli molto elevati di FDP (prodotti di degradazione del fibrinogeno) si osservano in corso di:
a) ipofibrinogenemia;
b) tromboflebiti;
c) embolia polmonare.

L’addome è delimitato in alto dal diaframma, posteriormente dalle cinque vertebre lombari, lateralmente e in avanti dalla parete addominale la quale è costituita, a partire dall’interno verso l’esterno, dal peritoneo parietale, dai muscoli (retti, obliqui esterno e interno) e dalle rispettive aponeurosi, dal pannicolo adiposo sottocutaneo e dalla cute; comprende la grande cavità splancnica la quale si continua in basso col piccolo bacino.
Le pareti anteriore e laterale dell’addome sono costituite da tessuti molli: ciò rende possibile un soddisfacente esame palpatorio di alcuni visceri contenuti nella sua cavità.
La parete antero-laterale dell’addome viene convenzionalmente suddivisa in nove zone, ciascuna delle quali corrisponde alla proiezione di visceri ben determinati.
Un'altra suddivisione topografica è la seguente:
si traccia, a partire dall'apofisi ensiforme dello sterno, la linea xifopubica e la sua perpendicolare che passa per l'ombelico detta linea ombelicale tra-l'addome viene cosi suddiviso in quattro quadranti: superiore destro, inferiore destro, superiore sinistro e inferiore sinistro.
Proiezione dei visceri addominali sulla parete.
— il fegato occupa l’ipocondrio destro e parte dell’epigastrio: occupa cioè a destra la porzione più alta della cavità addominale ed è in massima parte coperto dall’arcata costale;
— la milza è situata nell’ipocondrio sinistro ed è completamente contenuta nelle porzioni alte sottocostali sinistre dell’addome;
— lo stomaco occupa l’ipocondrio sinistro e l’epigastrio; è in parte contenuto nella regione sottocostale sinistra;
— il duodeno si proietta nella regione epigastrica e ombelicale come una C a concavità rivolta verso sinistra, la prima e la seconda porzione nella metà destra della regione epigastrica, la terza nella metà superiore della regione mesogastrica;
— il pancreas, contenuto nella proiezione della C duodenale, si proietta all’epigastrio e solo in piccola parte (la sua coda) si trova nell’ipocondrio sinistro;
— l'intestino tenue mesenteriale e il rispettivo meso occupano prevalentemente la regione mesogastrica e in parte la regione ipogastrica;
— il cieco e l'appendice vermiforme si proiettano nella regione iliaca destra;
— il colon ascendente corrisponde alla regione del fianco destro, la flessura epatica del colon all’ipocondrio destro, il colon trasverso al limite fra la regione epigastrica e la regione mesogastrica, la flessura splenica del colon risale notevolmente nella regione ipocondriaca sinistra, il colon discendente si proietta nella regione del fianco sinistro e il sigma corrisponde in parte alla regione ipogastrica e alla fossa iliaca sinistra;
— i reni si proiettano anteriormente in corrispondenza dei due ipocondri, mentre la vescica urinaria, quando distesa, si proietta in sede ipogastrica e così dicasi dell’utero dopo il quarto mese di gravidanza.
Nel situs viscerum inversus i visceri addominali sono disposti esattamente in posizione opposta a quella normale: il fegato occupa l’ipocondrio sinistro e la milza l’ipocondrio destro.

La semeiotica fisica dell’addome si avvale dell’ispezione, della palpazione, della percussione e dell’ascoltazione. In condizioni normali:
— l’ispezione dimostra una parete addominale lievemente convessa, con cicatrice ombelicale introflessa e con una disposizione dei peli al pube secondo le caratteristiche del sesso; possono essere osservate cicatrici operatorie: nel quadrante inferiore destro per appendicectomia, mediana superiore per interventi sullo stomaco, mediana inferiore per interventi sulla vescica o sulla sfera genitale femminile, all’ipocondrio destro per interventi sulla colecisti o sul fegato e all’ipocondrio sinistro per interventi sulla milza;
la palpazione, eseguita usando le dita della mano a piatto, dapprima con mano leggera (palpazione superficiale) poi con maggior decisione (palpazione media e profonda) è del tutto indolore; la parete non offre resistenza così che la mano può essere ben affondata; non verrà apprezzata nessuna tumefazione e il bordo del fegato sarà a malapena avvertito sotto l’arco costale destro; la palpazione combinata della loggia renale destra farà apprezzare il polo inferiore del rene;
In soggetti eretistici la palpazione è ostacolata dal solletico, in tal caso si fà disporre la mano del paziente al di sopra della mano dell'osservatore e il più delle volte la sensazione di solletico scompare; altre volte la palpazione evoca una certa contrazione dei muscoli retti addominali: in tal caso sarà buona norma far flettere le gambe sulle cosce e le cosce sul bacino.
la percussione eseguita con metodo digito-digitale lungo linee verticali parallele consente la delimitazione del fegato, della milza, dello stomaco; in condizioni normali denota un suono timpanico uniformemente distribuito, come uniforme è la distribuzione dei gas nei visceri cavi addominali;
l'ascoltazione a distanza può consentire l’apprezzamento di qualche borborigmo, rumore idroaereo dovuto alla contrazione dell’intestino tenue e allo spostamento in esso di liquidi e gas; i borborigmi diventano più frequenti e intensi dopo la somministrazione di un purgante.
Reticoli venosi superficiali. L’ispezione della parete addominale consente di apprezzare in determinate condizioni un reticolo venoso.
I reticoli venosi superficiali possono essere meglio evidenziati con la fotografia a raggi infrarossi.
Reticolo venoso di tipo portale puro è localizzato in sede peri-ombelicale cranialmente alla linea ombelicale trasversa; la corrente è diretta dal basso verso l’alto.
Reticolo venoso di tipo porta-cava è localizzato in sede periombelicale o comunque lungo le regioni centrali dell’addome, presenta rami diretti sia in alto che in basso; la circolazione del sangue si effettua dal basso verso l’alto nelle vene al di sopra della linea ombelicale trasversa e dall’alto verso il basso in quelle al di sotto di questa linea. Il caput medusae è un reticolo di tipo portale particolarmente vistoso.
Ipertensione portale
I reticoli venosi di tipo portale puro o di tipo porta-cava testimoniano l’esistenza di un’ipertensione portale da ostacolo. Nell’ipertensione portale la pressione venosa portale può aumentare dai valori normali di 8-15 a valori di 30-60 cm di acqua.
L’ipertensione portale trasmessa alle più fini radici della vena porta condiziona l’apertura di reti anastomotiche con i territori delle vene cave. Lo scarico del sangue portale avviene in questi casi a livello delle seguenti comunicazioni anastomotiche:
regione gastro-esofagea: il sangue defluisce dalla vena coronaria stomacica alle vene esofagee inferiori che si dilatano (varici esofagee) e da queste attraverso la vena azygos verso la vena cava superiore;
regione splenica: previa congestione venosa della milza (splenomegalia congestizia) il sangue defluisce nelle vene del legamento gastro-splenico, e in quelle della tuberosità gastrica verso le vene esofagee inferiori;
regione rettale: il sangue portale defluisce dalle vene emorroidarie superiori (tributarie della vena porta) nelle vene emorroidarie medie e inferiori tributarie della vena cava inferiore che spesso si dilatano in grosse varici (emorroidi);
regione retro-peritoneale: le radici delle vene mesenteriche tributarie della vena porta si anastomizzano con le radici della vena lombare tributaria della vena cava inferiore: queste anastomosi vengono denominate sistema di Retzius e offrono ampie possibilità di scarico là dove tratti di tubo digerente non sono rivestiti da peritoneo (duodeno, colon ascendente e discendente);
vene porta accessorie: piccole vene che nell’ipertensione portale invertono il senso della corrente, si dilatano e scaricano il sangue in anastomosi con le radici venose contigue dei territori della vena cava superiore e della vena cava inferiore; comprendono le vene del legamento gastro-epatico, le vene del legamento falciforme del fegato, alcune vene della paretecolecistica e le vene della regione ombelicale (vene paraombelicali): queste ultime percorrono il legamento rotondo del fegato e si anastomizzano con le vene della parete realizzando un circolo venoso superficiale di tipo portale puro o di tipo porta-cava.
``` Di fronte a un reticolo venoso di tipo portale le eventualità più frequenti sono:
la cirrosi epatica;
la sindrome di Budd-Chiari;
la cirrosi di Cruveilher-Baumgarten.
Reticolo venoso di tipo cava inferiore da stasi indica un ristagno nel territorio della vena cava inferiore. Si realizza nello scompenso cardiaco congestizio, nelle asciti, e qualche volta nella gravidanza agli ultimi mesi.
Reticolo venoso di tipo cava-cava
Si realizza per un’ostruzione della vena cava inferiore.
Addome espanso. L’addome espanso può riconoscere varie ragioni:
obesità;
meteorismo;
pneumoperitoneo;
ascite.
Obesità
Nelle obesità la protrusione dell’addome è precoce e caratteristica.
Meteorismo
Il meteorismo è un normale aumento dei gas nel tubo digestivo.
Pneumoperitoneo
Per pneumoperitoneo si intende la raccolta di gas libero all’interno della cavità addominale.
Ascite
Si intende per ascite la presenza di liquido libero nella cavità peritoneale. L’analisi del liquido ascitico va fatta con la tecnica in precedenza descritta per il liquido pleurico e i criteri di valutazione dei caratteri fisico-chimici del versamento sono gli stessi.

Ascite trasudatizia
L’ascite trasudatizia è caratterizzata da un liquido giallocitrino, pallido, a basso contenuto in proteine. Riconosce due condizioni fondamentali:
ipertensione venosa portale;
ipoproteinemia.
L’ipertensione venosa portale può essere determinata da:
stasi venosa generalizzata che induca fegato da stasi e secondariamente ostacolo alla circolazione portale.
occlusione delle vene sovraepatiche per un processo trom boflebitico (sindrome di Budd-Chiari), per com pressione estrinseca delle medesime o per aplasia congenita.
ostacolo intraepatico alla circolazione portale.
ostacolo a livello del tronco principale della vena porta o di uno dei suoi rami.
La piletrombosi e la piletromboflebite sono emergenze gravi a evoluzione acutissima nelle quali la scarsa ascite sfugge all’esame clinico nell’imponenza di altri sintomi e segni (dolore, emorragia digestiva, collasso).
L’ipoproteinemia con abbassamento della pressione oncotica del sangue inerente a stati discrasici è stata già discussa nel capitolo degli Edemi.
Avremo ascite negli anasarca delle carenze alimentari (edemi da fame), dei difetti di sintesi delle plasma-proteine e in quelli da eccessiva perdita di albumina per via urinaria o intestinale.

Ascite essudatizia
L’ascite essudatizia è caratterizzata da un liquido più intensamente colorato, leggermente torbido, spesso tendente a coagularsi in massa, a contenuto proteico elevato con sedimento cellulare ricco.
Di fronte a un’ascite essudatizia tre ipotesi fondamentali devono essere prospettate:
peritonite cronica che può riconoscere un’eziologia tubercolare e si associa di sovente alla compromissione flogistica di altre sierose in un quadro di polisierosite.
neoplasia peritoneale primitiva o più sovente secondaria.
trasformazione di un trasudato in essudato a seguito di ripetute paracentesi.
Il confine fra ascite trasudatizia e ascite essudatizia non è così netto come potrebbe sembrare da quanto finora esposto.

Ascite emorragica
L’ascite emorragica è caratterizzata da un liquido contenente sangue.
Un’ascite emorragica, se non dovuta ad accidentale rottura di un piccolo vaso, denunzia sempre un grave interessamento della sierosa peritoneale: per lo più un processo neoplastico metastatico, talvolta un cancro dell'ovaio oppure del fegato ulcerato in superficie; raramente una tubercolosi peritoneale.

Ascite chiliforme
L’ascite chiliforme è caratterizzata da un liquido ascitico lattescente.
Si tratta di asciti di vecchia data e l’aspetto chiliforme è dovuto:
a processi di degenerazione grassa degli elementi cellulari in esso contenuti;
in casi eccezionali a versamento di linfa nel peritoneo per rottura della cisterna chyli o di un grosso vaso linfatico.

Si parla di addome avvallato quando manifesta è la salienza delle arcate costali, delle ali dell’osso iliaco e del pube rispetto alla parete addominale anteriore.
Gradi spiccati di avvallamento dell’addome si possono osservare:
nelle cachessie: per estrema riduzione del grasso contenuto nella cavità addominale (grasso dell’omento).
nella contrattura dei muscoli addominali (addome a barca).
nelle peritoniti acute.
Col progredire dell’infiammazione peritoneale la contrattura si estende a tutta la parete addominale che si presenta avvallata e tesa (addome ligneo).
La formazione di uno pneumoperitoneo per il passaggio di gas attraverso una perforazione intestinale condiziona la scomparsa dell’area di ottusità epatica e splenica.
Nelle peritoniti asteniche da perforazione di un’ulcera tifosa o di una tubercolosi intestinale cronica, può mancare questa progressione drammatica: la scomparsa dell’area di ottusità epatica e la comparsa di un ileo saranno gli elementi più proficui per la diagnosi.
Il corteo sintomatologico generale è di grande evidenza: l’irritazione del peritoneo sarà responsabile del vomito, del singhiozzo, dell’ileo (arresto totale del transito delle feci e dei gas), della disuria (per irritazione della parete vescicale) e dello shock (facies ippocratica, polso filiforme e collasso circolatorio).
Di fronte a una peritonite acuta le ipotesi da considerare con maggior attenzione sono:
la perforazione di un viscere cavo: ulcera peptica, appendicite, colecistite, cancro intestinale, ulcere tifose, dissenteriche o da colite ulcerativa;
la perforazione dell’utero: per pratiche abortive;
l’apertura in peritoneo di una raccolta suppurativa: ascesso epatico, appendicolare, piosalpinge;
la diffusione ematogena di un germe piogeno (peritonite acuta ematogena frequente nei bambini).
Punti dolorosi addominali.
La palpazione dell’addome deve accertare:
se esiste una dolorabilità diffusa.
se un viscere è palpabile e dolente.
se esistono punti dolorosi addominali.
Punto colecistico
È localizzato al di sotto dell’arcata costale destra, a livello dell’estremità anteriore della decima costa.
Una zona particolarmente interessante è il triangolo pancreatico-duodenale di Chauffard.
Tracciate le linee xifo-ombelicale e ombelicale-trasversa si disegna la bisettrice dell’angolo retto da esse delimitato in corrispondenza del quadrante superiore destro dell’addome.
Questo triangolo è dolente:
nell’ulcera duodenale;
nelle pancreatiti;
nella litiasi del coledoco.
Punti appendicolari
Nelle flogosi acute e croniche dell’appendice, la dolorabilità alla palpazione è manifesta in corrispondenza del quadrante inferiore destro dell’addome dove sono stati individuati alcuni punti dolorosi:
il punto di MacBurney è situato all’unione fra il terzo laterale e i due terzi mediani della linea spino-ombelicale.
il punto di Lanz è situato fra il terzo laterale destro e il terzo medio della linea bispino-iliaca.
Simili al dolore da appendicite sono i dolori della flogosi annessiale, della gravidanza extrauterina in procinto di rompersi in peritoneo, e quelli dell’ileite terminale di Crohn.
Punti ureterali
Il punto ureterale superiore è situato lungo la linea ombelicale trasversa a tre dita dall’ombelico.
Il punto ureterale medio è situato all’incrocio della linea bispino-iliaca con la linea verticale innalzata dal punto di unione del terzo medio con il terzo mediale del legamento di Poupart.
La dolorabilità di uno o più punti ureterali è indicativa di un calcolo impegnato nell’uretere, o di un diffuso interessamento flogistico o meccanico dell’uretere stesso.
Nell’ambito dei punti dolorosi delle vie urinarie ricordiamo il punto costo-vertebrale di Guyon, situato nell’angolo fra la XII costa e la colonna vertebrale.
Masse addominali palpabili.
Di una massa addominale palpabile dovranno essere considerate: la forma, la consistenza, la superficie, la sede e i rapporti con gli organi endo-addominali.
Tumefazioni dell'ipocondrio destro
Una massa palpabile dell’ipocondrio destro può essere dovuta a una tumefazione del fegato, della colecisti, del rene destro o alla presenza di un processo espansivo solido all’angolo destro del colon.
Le epatomegalie si sviluppano verso l’alto (deformando la cupola epatica) ma soprattutto verso il basso dove il margine epatico si rende palpabile non solo all’ipocondrio destro ma anche all’epigastrio e talvolta all’ipocondrio sinistro.
Il fegato ingrandito può conservare una superficie liscia (fegato da stasi, epatite), oppure manifestare una fine nodosità (cirrosi epatica).
Tumefazioni circoscritte facenti corpo con il fegato possono essere costituite:
dal lobo di Riedel;
da una nodosità epatica isolata di natura ascessuale, parassitaria (cisti da echinococco) o più di sovente tumorale;
dalla colecisti.
La colecisti, se notevolmente dilatata per idrope, empiema o infiltrata per cancro, può essere distintamente apprezzata alla palpazione.
La sindrome di Courvoisier-Terrier è caratterizzata dalla concomitanza di una colecisti palpabile e di un ittero.
Il rene, quando è ingrandito e con pelvi dilatata, tende ad acquistare un aspetto rotondeggiante.
Una massa ipocondriaca destra può essere dovuta a un processo infiammatorio o neoplastico dell’angolo destro del colon.
Tumefazioni dell'ipocondrio sinistro
Di fronte a una tumefazione solida dell’ipocondrio sinistro, quattro possibilità principali devono essere prospettate:
splenomegalia;
aumento di volume del lobo sinistro del fegato;
tumefazione solida dell’angolo sinistro del colon;
aumento di volume del rene sinistro. Figura 8.23. Diagnosi differenziale fra una splenomegalia e una tumefazione renale sinistra. Un tumore di milza sposta il colon verso il basso e si dispone in contatto con la parete dell'addome, donde l’ottusità alla percussione sulla zona a esso sovrastante (A); tra una massa renale e la parete dell’addome si interpone invece il colon, donde il timpanismo alla percussione (B).
Nelle splenomegalie di grado più lieve (quelle delle malattie infettive ad esempio) è a malapena apprezzabile il polo inferiore della milza sotto l’arco costale.
Nelle splenomegalie di media entità la milza si ingrandisce in direzione dell’ombelico e tende a conservare la propria forma: saranno apprezzabili il polo inferiore e il margine antero-mediale più o meno tagliente nel quale possono essere palpabili le incisure.
Nelle splenomegalie gigantesche della mielosi leucemica cronica, della leucemia a cellule capellute, della leishmaniosi viscerale e della malaria cronica, la milza occupa gran parte della cavità addominale.
La superficie della massa splenica, è in genere regolare e liscia, la consistenza è tesoelastica nelle splenomegalie congestizie, dura nelle splenomegalie fibrose.
Tumefazioni dell'epigastrio e della zona ombelicale
Di fronte a una massa palpabile in corrispondenza dell’epigastrio dovranno essere tenute presenti le seguenti possibilità:
epatomegalia : la tumefazione si estende all’ipocondrio destro;
neoplasia dello stomaco : si rende palpabile solo se è contemporaneamente infiltrato l’omento, la tumefazione è lapidea, bernoccoluta, dolente; è caratteristica la vivace peristalsi gastrica, con onde dirette da sinistra verso destra, che consente un facile discrimine nei riguardi di un tumore palpabile del colon trasverso nel quale la peristalsi è diretta da destra verso sinistra;
tumefazione del pancreas: generalmente una cisti o una pseudocisti che si sviluppi in avanti spostando lo stomaco in alto e il colon in basso come può essere precisato con un esame ecografico;
ernia ombelicale: per obesità, per aumento della pressione endoaddominale (cirrosi epatica in fase cirrotica) oppure per diastasi dei muscoli addominali;
tumefazione delle linfoghiandole lomboaortiche: per linfomi o per metastasi di tumori a rapido sviluppo come il seminoma. Si tratta di tumefazioni profonde, spesso irregolari animate da pulsazioni trasmesse dall’aorta, con suono timpanico sovrastante conservato;
aneurisma dell’aorta addominale, la massa è profonda, regolale nella sua superficie, dotata di pulsazione espansiva;
cisti mesenterica, la forma rotondeggiante, la mancanza di movimenti trasmessi durante la respirazione e soprattutto la facile spostabilità in senso laterale, sono criteri assai utili per la diagnosi;
tumefazioni intestinali, neoplasie e granulomi dell’intestino tenue, zone di invaginazione intestinale per le quali un tratto più o meno ampio di intestino divenuto tumefatto, congesto ed edematoso si rende palpabile come una grossa salsiccia. Il peristaltismo a monte dell’ostacolo è sempre vivace.
Tumefazioni della fossa iliaca destra
Una tumefazione solida della fossa iliaca destra può essere dovuta a:
processo infiammatorio o neoplastico del cieco (tubercoloma, cancro, actinomicosi);
ascesso appendicolare;
ascesso retroperitoneale da carie vertebrale o da psoite;
tumefazione delle linfoghiandole ileocecali per morbo di Hodgkin o altre forme morbose.
Il tubercoloma del cieco è una tumefazione circoscritta a limiti netti, leggermente dolente, poco spostabile: vivace il peristaltismo intestinale, visibile in sede ombelicale e ipogastrica per l’ostacolo creato dalla stenosi.
L'ascesso appendicolare realizza una tumefazione a margini imprecisi, intensamente dolente, sormontata da una chiara difesa muscolare.
Le tumefazioni retroperitoneali sono sormontate da timpanismo colico.
Tumefazioni della fossa iliaca sinistra
Di fronte a una tumefazione della fossa iliaca sinistra penseremo:
a un fecaloma, grossa massa di feci che per avere a lungo soggiornato nell’intestino si sono disidratate raggiungendo una consistenza lapidea; alla palpazione la massa è in parte compressibile;
a un processo infiammatorio o tumorale del colon discendente o del sigma;
a un ascesso retroperitoneale.
Tumefazioni dell'ipogastrio
Una tumefazione ipogastrica può essere dovuta:
a distensione della vescica urinaria (globo vescicale) che attesta un’impossibilità all’emissione delle urine:
• per ipertrofia prostatica o altra causa uretrale (corpo estraneo, calcolo impegnato nell’uretra, tumore dell’uretra o del fondo della vescica);
• per difetto di contrazione del muscolo detrusore.
Il globo vescicale si presenta come una tumefazione rotondeggiante, liscia, talvolta dolente alla palpazione (che suscita lo stimolo alla minzione), ottusa alla percussione; scompare una volta vuotata la vescica con cateterismo;
— a un aumento di volume dell’utero o di un ovaio. La gravidanza al IV-V mese è la causa più frequente di una tumefazione ipogastrica: tumefazione rotondeggiante, liscia, di consistenza piuttosto molle.
Diagnosi di gravidanza
Ricordiamo in maniera sintetica alcuni degli elementi più importanti che il medico deve tenere presenti:
fenomeni simpatici della gravidanza: mutamento dell'appetito, particolare sensibilità dell'olfatto, nausea e vomiti al mattino, scialorrea, cioè salivazione abbondante, tendenza alle vertigini e alla facile stancabilità, qualche volta ipersonnia e facile mutabilità dell'umore;
amenorrea: assai importante per stabilire la data della gravidanza;
turgore mammario con pigmentazione dei capezzoli e tumefazione dei tubercoli di Montgomery; negli ultimi mesi possibilità di spremere dal capezzolo qualche goccia di colostro;
alterazioni caratteristiche dell'apparato genitale: colorazione vinosa dell'ostio vaginale, lassità delle pareti vaginali, ramollimento del collo dell'utero e dei segmenti posti immediatamente al di sopra di esso (segno di Hégar), aumento di volume dell'utero.
Per quanto riguarda la gravidanza agli ultimi mesi devono essere tenuti presenti:
i movimenti attivi del feto e delle piccole parti fetali;
l'ascoltazione dell'urto fetale, rumore sordo dovuto ai movimenti del feto;
il battito cardiaco fetale ascoltato con stetoscopi particolari, corti e a piede largo (stetoscopio ostetrico): la sede elettiva di ascolto nella gravidanza normale (con feto in posizione occipito-sinistra anteriore) è in corrispondenza dei quadranti inferiori dell'addome.
Bocca e retrobocca. La bocca è la porzione più craniale dell’apparato digerente dove si compiono la masticazione e l’insalivazione. Essa comunica con l’esterno mediante la rima labiale e si apre posteriormente nel retrobocca o faringe attraverso l'istmo delle fauci.
La bocca è suddivisa in due parti dalle arcate dentarie:
il vestibolo della bocca, una cavità virtuale conformata a ferro di cavallo, delimitata esternamente dalle guance (dove sboccano i dotti di Stenone) e dalla faccia posteriore delle labbra, e internamente dalle arcate alveolo-dentarie (gengive e denti);
la cavità orale, una cavità virtuale delimitata anteriormente e lateralmente dalla faccia interna delle arcate alveolo-dentarie, in alto dal palato, in basso dalla lingua e dalla regione sottolinguale (pavimento della bocca), dove sboccano i dotti delle ghiandole sottomascellari e sottolinguali; posteriormente comunica con il faringe attraverso l’istmo delle fauci, delimitato in alto dal palato molle, in basso dalla base della lingua e lateralmente dalle tonsille.
Labbra
Grossolane deformazioni delle labbra rivestono più un interesse chirurgico che medico. socia a palatoschisi (detta “gola di lupo”) e a coloboma faciale.
Una macrocheilia può essere realizzata da alcuni tumori benigni (linfangiomi, emangiomi).
Per la semeiotica medica hanno maggiore interesse altri tipi di alterazione:
variazioni di colore:
• un estremo pallore delle labbra richiama alla mente un’anemia o un vasospasmo generalizzato;
• un colorito bluastro delle labbra denunzia una cianosi;
stato di idratazione:
• negli stati edemigeni le labbra possono essere tumefatte come i tessuti molli del volto; nel mixedema si presentano atrofiche e dure;
• negli stati di disidratazione, soprattutto nelle disidratazioni dei malati tossinfettivi, le labbra sono aride, screpolate, talvolta ricoperte da sottili croste nerastre (labbra fuligginose);
processi infiammatori (cheiliti):
• la cheilite eritematosa acuta può essere la conseguenza di una prolungata esposizione al freddo, al sole, ai raggi ultravioletti: le labbra si presentano arrossate, leggermente tumefatte, lucide e poi screpolate;
• le cheiliti eritematose croniche riconoscono come causa una disvitaminosi con compromissione di alcuni enzimi respiratori cellulari. Le labbra appaiono arrossate, lisce, fissurate agli angoli; il contatto con cibi acidi o salati è penoso. Il disturbo si accompagna ad analoghe alterazioni della lingua. Questo tipo di cheilite è frequentemente osservato in soggetti sottoposti a prolungato trattamento con antibiotici; anche nella pellagra, nello scorbuto, ma soprattutto nell’ariboflavinosi e in alcune anemie ipocromiche da carenza di ferro, le labbra presentano analoghe alterazioni; queste cheiliti non vanno confuse con quella banale fissurazione della rima labiale che va sotto il nome di boccarola o “perlèche"; le cheiliti ulcerative si accompagnano ad analoghe e ben più gravi alterazioni ulcerose della mucosa orale, entro il perimetro di una dermatomucosite infettiva, di uno scorbuto, ma talora come manifestazione isolata di eziologia oscura;
• la cheilite con gravi lesioni bollose emorragiche della sindrome di Stevens-Johnson (necrolisi tossica epidermica). La sindrome di Stevens-Johnson è caratterizzata da eritema, lesioni bollose, con aree di distacco dermo-epidermico e frequente interessamento delle mucose: consegue all’uso di farmaci (sulfamidici, carbamazepina, fenitoina, fenobarbitale, diclofenac, allopurinolo, cefalosporine, penicilline, chinolonici). Esiste un continuum di gravità tra la sindrome di Stevens-Johnson e la sindrome di Lyell. La prognosi è dipendente dall’entità del distacco dermo-epidermico che, quando è inferiore al 10%, è caratteristico della prima, quando è superiore al 30% è riferibile alla seconda. La malattia è caratterizzata da una diffusa necrolisi epidermica: le lesioni bollose possono essere diffuse al viso, al tronco e agli arti, con frequente coinvolgimento delle mucose;
• la cheilite erpetica (herpes labialis): frequente nel corso di processi infettivi generalizzati;
• il sifiloma del labbro (manifestazione ulcero-nodulare con adenopatia satellite), dalla cui superficie può essere prelevato materiale ricco in treponemi;
• epiteloma ulcerato, che inizialmente offre a considerare una piccola ulcerazione su di una base nodulare mentre in fase più avanzata è caratterizzato da un’ampia ulcerazione vegetante con adenopatia satellite.

Apertura della bocca
Può darsi che il paziente trovi difficoltà ad aprire la bocca. Questo può dipendere:
da un trisma: anormale contrattura dei muscoli masseteri che può riconoscere:
• una causa nervosa centrale; infezione tetanica, avvelenamento da stricnina;
• una causa irritativa locale (disodontiasi dell’VIII dente inferiore, osteomieliti), artrite temporo-mandibolare, trichinosi con localizzazione dei parassiti ai muscoli masseteri. Nell’ipotesi di un tetano dovranno essere ricercate ferite pregresse anche di piccola entità, ma ben presto si renderà evidente il quadro clinico generale (contratture, opistotono, crisi asfittiche). Nell’eventualità di un trisma riflesso il paziente denunzierà la malattia dentaria. Nella trichinosi osserveremo la tumefazione dei muscoli masseteri bene evidente alla palpazione, altre localizzazioni muscolari, edemi al volto ed eosinofilia;
da una tetania con spasmo del muscolo orbicolare delle labbra: la rima labiale è ristretta e tipicamente protrusa e atteggiata a O; una simile condizione farà pensare all’ipoparatiroidismo.

Alito
Nel soggetto normale l’alito non è dotato di un odore particolare.
L'alitosi (generico odore cattivo dell’alito) può riconoscere cause molteplici:
carie dentaria con ristagno e putrefazione di residui alimentari, piorrea alveolare, gengiviti e stomatiti da causa professionale o di altra natura;
ozena, sinusiti purulente croniche;
tonsillite criptica con ristagno e putrefazione di residui alimentari, angina ulceromembranosa o necrotica;
neoplasie ulcerate della bocca o del retrobocca;
osteonecrosi della mandibola. Questa malattia, che in realtà è una forma di osteomielite del cavo orale, interessa sia l’osso mandibolare che il mascellare. Si presenta dopo trattamento prolungato con bisfosfonati, farmaci inibitori del riassorbimento osteoclastico, che vengono utilizzati nel trattamento delle osteoporosi, della malattia ossea di Paget e delle osteolisi primitive e secondarie: ed è proprio in questi pazienti, con tutta probabilità per la concomitante condizione di immunocompromissione, che l’osteonecrosi viene quasi esclusivamente riscontrata;
diverticoli esofagei, cancri esofagei con ristagno e putrefazione di cibi, gastriti acute con produzione di idrogeno solforato, ristagno di sangue nello stomaco e sua putrefazione, occlusioni intestinali alte;
tumori bronchiali, bronchiectasie, bronchiti putride, ascessi polmonari, gangrena polmonare, nel qual caso l’intensità dell’alitosi è particolarmente evidente;
difficoltà digestive (alitosi dei dispeptici).
In alcune malattie l’alito assume caratteristiche precise:
alito acetonico: ricorda l’odore di acetone quale può essere percepito entrando nel negozio di una “manicure”: è dovuto a eliminazione di acetone per via polmonare. Lo si riscontra nel coma diabetico, nei bambini in crisi acetonemica, durante il digiuno, in alcune insufficienze epatiche e negli alcolisti;
alito urinoso: è proprio degli uremici gravi i quali vicariano per via intestinale l’insufficiente escrezione ureica renale; ma nell’ambito intestinale si realizza la fermentazione ammoniacale dell’urea con riassorbimento di ammoniaca che viene eliminata per via polmonare;
foetor ex ore: è un nauseabondo odore accertato nelle insufficienze epatiche in stadio terminale;
alito agliaceo: è caratteristico dell’avvelenamento da fosforo.

Cavità orale
Le stomatiti catarrali sono caratterizzate da una mucosa orale arrossata, lucida, tumefatta, ricoperta da una specie di induito con manifesta impronta dei denti. Il contatto con i cibi sapidi e acidi è doloroso e vi è sempre una scialorrea riflessa. Una stomatite catarrale può essere causata:
da affezioni settiche dentarie o alveolari;
da decadimento delle condizioni generali o da avitaminosi;
da una prolungata terapia antibiotica; in tal caso si tratta di una stomatite prodotta dall’impianto di miceti (generalmente la Candida albicans) che possono essere dimostrati come un panno biancastro o come zone biancastre insulari facilmente rimosse con l’abbassalingua (mughetto).
La candidosi orale può associarsi a ben più gravi localizzazioni (al tubo digestivo, all’apparato respiratorio) e decorrere con febbre e compromissione dello stato generale. L’esame microscopico del materiale prelevato dalla bocca consente l’identificazione delle candide.
Le stomatiti ulcerative o aftose sono caratterizzate da multiple piccole ulcerazioni superficiali della mucosa, a margine leggermente giallastro, secernenti, sanguinanti ed estremamente dolorose. Si presentano in forma idiopatica ma spesso decorrono associate ad altre manifestazioni mucositiche (congiuntivali, uretrali) e cutanee entro il perimetro della sindrome di Stevens-Johnson.
Le stomatiti necrotiche sono caratterizzate da zone estese di colorito bianco-giallastro, secernenti un materiale icoroso estremamente puzzolente, senza che i tessuti circostanti presentino una reazione infiammatoria vistosa. Colpiscono bambini defedati per croniche denutrizioni o soggetti scarsamente resistenti alle infezioni per agammaglobulinemia, agranulocitosi, o leucemia acuta.
Gli enantemi sono manifestazioni maculose o maculovescicolari che si presentano sulla mucosa del vestibolo della bocca e della cavità orale in anticipo (o in concomitanza) ad alcune malattie infettive (morbillo, rosolia, varicella, scarlattina).
Arcate dentarie
Devono essere separatamente considerati i denti e i tessuti paradentali.
1) Alterazioni del numero dei denti: possono riconoscere cause congenite o acquisite:
la mancata eruzione di alcuni denti può essere la conseguenza di malattie generali (ipoparatiroidismo, fragilità ereditaria delle ossa, eredosifilide);
le cause acquisite per le quali la dentatura viene numericamente compromessa sono la carie dentaria e la piorrea alveolare.
2) Alterazioni di forma dei denti: rivestono un certo interesse per la medicina generale:
i denti a cacciavite compaiono in alcune malattie sistemiche dei tessuti ectodermici (polidistrofie ectodermiche);
le striature trasversali (ipoplasie lineari dello smalto) esprimono fasi di deficiente sviluppo del dente in soggetti che hanno sofferto di ipoparatiroidismo o di rachitismo dall'infanzia;
le erosioni a solco o a scalino della corona dentaria e le insisure semilunari del margine libero del dente, tipiche dei denti di Hutchinson, sono indizio di eredo-sifilide.
3) Alterazioni di colore dei denti: rivestono interesse internistico le macchie bianche da fluoro (del fluorismo cronico); l'eritrodontia della porfiria eritropoietica, denti gialli che esposti alla luce ultravioletta emettono una fluorescenza rossa; la carie dentaria che costituisce la più comune causa di alterazione del colore dei denti. Carie estese di rapida istituzione possono essere indice di rachitismo, di osteomalacia o far seguito a gravidanze e allattamenti prolungati. Anche nel diabete mellito vi è tendenza alla precoce carie dentaria.
L'esame delle gengive e dei tessuti paradentali può evidenziare una piorrea alveolare:
nelle fasi iniziali le gengive si presentano leggermente tumefatte lungo il colletto del dente;
sono facilmente sanguinanti sotto lo spazzolino da denti;
successivamente fra dente e gengiva si costituiscono delle piccole sacche di pus;
infine la gengiva si retrae lasciando scoperta la zona del colletto;
con l'ulteriore progredire della malattia i denti diventano mobili nei rispettivi alveoli e cadono.
La piorrea alveolare si osserva come condizione idiopatica in soggetti che non curano l'igiene della bocca; qualche volta trova un motivo di insorgenza o di aggravamento in stati discrasici (diabete mellito) o in croniche intossicazioni (mercurio, piombo). In alcune emopatie con diatesi emorragica è dato osservare una gengivite con facile sanguinamento, così nel morbo di Werlhof, nella panmieloftisi, nell'agranulocitosi e in alcune leucemie. L'intossicazione da piombo (saturnismo acuto e cronico) determina la comparsa di un orletto gengivale bruno-ardesiaco alto da 1 a 4 mm, particolarmente evidente a livello dei denti incisivi superiori e dei denti cariati.
Allorché a seguito di una carie viene ad aprirsi il canale pulpare, si istituisce una dolorosissima infiammazione della polpa (pulpite) che propagandosi poi nel canale radicolare, si trasferirà al paradenzio:
nella fase acuta si realizza un ascesso paradentario caratterizzato da tumefazione del tratto dell'arcata dentaria corrispondente al dente ammalato, edema dei tessuti superficiali, dolore, febbre e leucocitosi;
una volta regredito l'ascesso, l'infiammazione del paradenzio apicale può assumere un andamento cronico e si potrà formare un granuloma apicale. Se di dimensioni cospicue il granuloma deforma per breve tratto l'arcata alveolare rendendosi apprezzabile alla palpazione e tende a fistolizzarsi a livello di questa; se di piccole dimensioni può essere dimostrato all'esame radiologico come una zona rotondeggiante di rarefazione ossea situata attorno alla radice del dente. I granulomi apicali possono essere del tutto innocui agli effetti dell'economia generale dell'organismo, ma possono operare come foci infettivi condizionando glomerulonefriti, endocarditi, miocarditi.
Per le altre affezioni del tessuto paradentario (cisti, tumori) rimandiamo ai trattati specialistici.

Lingua
Devono essere considerate:
la mobilità: viene esplorata invitando il paziente a sporgere la lingua; si tenga presente che le affezioni dolorose possono renderne impossibile la protrusione:
• nella polioencefalite cronica inferiore o paralisi labioglosso-faringea per una compromissione bilaterale dei centri motori del XII paio di nervi cranici, la lingua si presenta immobile, ipotrofica e animata da piccoli tremori fascicolari;
• nelle emiplegie e nella paralisi dell’ipoglosso, la lingua protrusa è tipicamente deviata verso il lato paralitico perché il muscolo genioglosso del lato sano, non più bilanciato dal muscolo genioglosso controlaterale, la farà deviare dal lato opposto;
• fra le alterazioni di moto della lingua devono essere ricordate alcune ipercinesie, generalmente tic, per le quali la lingua è sollecitata da un’anormale e incontrollata ipermotilità;
le dimensioni: si possono avere macroglossia e microglossia:
a) la macroglossia è un anormale e uniforme aumento di volume della lingua. Si riconoscono:
• macroglossie congenite nella sindrome di Down e nel mixedema neonatale, dove la lingua tumefatta viene a sporgere in maniera caratteristica dalla rima labiale;
• macroglossie acquisite di minore entità nel mixedema dell’adulto, nell’acromegalia, nell’amiloidosi. In alcuni ammalati mentali un’ipercinesia patologica può condizionare macroglossia. Un aumento di volume della lingua può essere realizzato anche da malattie di interesse chirurgico (tumori benigni o maligni, cisti, flemmoni);
b) la microglossia è una globale diminuzione di volume della lingua. Tra le microglossie acquisite ricordiamo quella della malattia di Simmonds e quella della paralisi bulbare cronica dovuta ad atrofia muscolare;
i caratteri della superficie: in condizioni normali la lingua si presenta umida, rosea, con disegno papillare evidente:
• la presenza di una lesione di continuo può essere, ad esempio, indicativa di una morsicatura nel corso di una crisi epilettica.
La lingua scrotale manifesta una grossolana plicatura della mucosa linguale che non ha alcuna importanza pratica.
La lingua patinosa assume un colore biancastro in tutta la superficie o al centro per una patina che la riveste. Spesso la patina non compromette il normale grado di umidità della lingua; qualche volta invece essa è molto più bianca, più spessa, e interessa diffusamente la superficie linguale che si presenta arida al tatto (lingua patinosa e arida). La lingua patinosa può essere espressione di una banale dispepsia, di una transitoria costipazione dell’alvo, di un’acuta infezione febbrile delle prime vie respiratorie, altre volte di uno stato dispeptico cronico o di una stitichezza.
La lingua patinosa e arida attesta un più severo impegno dell’apparato digerente nel senso di un’alterazione dei processi digestivi o della progressione delle materie. Lingua patinosa e arida si osserva in gastroenteriti e in enterocoliti nelle quali alla dispepsia sia associata la disidratazione per vomito o diarrea profusi. ```
Figura 8.43. Lingua patinosa umida. Figura 8.44. Lingua patinosa arida.

Figura 8.45. Lingua arida.
In alcuni casi, soprattutto in soggetti anziani con importante stato di disidratazione, la lingua può presentarsi soltanto arida.
Non bisogna confondere la lingua patinosa con la leucoplachia linguale (presenza di zone più o meno estese di colorito biancastro sulla superficie dorsale della lingua soprattutto in vicinanza della sua base); la leucoplachia è una manifestazione ad andamento cronico che può rivestire significato di lesione precancerosa.
La lingua a dardo è una varietà particolare di lingua patinosa e arida caratteristica dell’ileotifo e dei paratifi: la patina biancastra ricopre le zone centrali della lingua che è arrossata alla punta e ai bordi.
La lingua fuligginosa si presenta arida, modicamente arrossata, ricoperta da una patina nerastra; si osserva nei peritonitici, nelle occlusioni intestinali e in gravi stati tossiinfettivi decorrenti con disidratazione, nell’acidosi diabetica e nell’insufficienza renale in stadio avanzato.
La glossite catarrale acuta è caratterizzata da un arrossamento diffuso con conservazione di un normale grado di umidità. Il disegno papillare è conservato, talvolta esuberante, la motilità dell’organo un po’ compromessa, l’alimentazione penosa per l’attrito e per la sapidità o acidità dei cibi. È presente una scialorrea riflessa.
La lingua a lampone è una particolare varietà di glossite, che si osserva nella convalescenza della scarlattina: il disegno papillare è particolarmente esuberante e il colore intensamente rosso.
La glossite catarrale cronica è l’evoluzione di una glossite acuta: la lingua resta arrossata ma il disegno delle papille tende a ridursi (glossite atrofica ); poi anche l’arrossamento dell’organo scompare e unico segno della malattia resta la levigatezza della superficie linguale, particolarmente evidente ai bordi.
Queste glossiti atrofiche sono quasi sempre espressione di una carenza vitaminica: vitamina B12 nell'anemia perniciosa (lingua di Hunter), vitamina PP nella pellagra, vitamina B2 nell’ariboflavinosi, nei prolungati trattamenti antibiotici e nell’anemia da carenza di ferro nella quale la glossite si associa a disfagia dolorosa entro il perimetro della sindrome di Plummer-Vinson.
La melanoglossia (o lingua nigra villosa) è una particolare varietà di glossite che complica talvolta un prolungato trattamento con antibiotici: la superficie linguale si presenta di colore nero con papille ipertrofiche.
La glossite esfoliativa (o lingua geografica ) è caratterizzata da una superficie linguale con zone rossastre di desquamazione delimitate da un disegno policiclico biancastro. L’evidenza del reperto obiettivo contrasta con la povertà dei disturbi subiettivi: si osserva in soggetti defedati e in alcolisti, ma non è caratteristica esclusiva di queste malattie.
Figura 8.46. Glossite acuta catarrale. Figura 8.47. Lingua nigra da antibiotici. Figura 8.48. Lingua geografica.

Figura 8.49. Glossite ulcerativa. Figura 8.50. Ulcere linguali. Figura 8.51. Bacilli di Löffler (da tampone faringeo in un caso di difterite).
Se il palato molle non si solleva si parla di paralisi del velopendulo, completa quando conseguenza di una lesione nervosa bilaterale (polineuriti difteriche o polioencefalite cronica inferiore), incompleta se la lesione nervosa è unilaterale (lesioni bulbari laterali): in tal caso il velopendulo si retrae verso la parte indenne. Il paziente presenta rinolalia (parla con il naso), e denunzia il passaggio di cibi nelle cavità nasali durante la deglutizione.
Iperemia del velopendulo
Si riconoscono un’iperemia attiva e un’iperemia passiva:
L’iperemia attiva (angina rossa) è caratterizzata da una tonalità rosso-vivo della mucosa e da una meno netta delimitazione anteriore. Si osserva nell'angina streptococcica che può preludere alla febbre reumatica e in maniera del tutto caratteristica nella scarlattina e nella difterite;
l’iperemia passiva si manifesta con una colorazione rosso-scura, a tonalità violacea, localizzata ai pilastri anteriori e ben delimitata rispetto al palato duro. È di frequente riscontro nei fumatori, nelle malattie acute virali delle prime vie respiratorie e nell’influenza.
Edema del velopendulo
Nell’edema di Quincke la tumefazione rosa-perlacea del velo palatino e soprattutto dell’ugola può raggiungere proporzioni preoccupanti.
Angina pseudomembranosa
Il velo palatino è sede elettiva delle membrane difteriche: queste tappezzano anche la mucosa tonsillare e l’orofaringe, ma è sul velo palatino che trovano facile possibilità di dimostrazione. Si tratta di pseudomembrane bianco-grigiastre di estensione variabile, a margine irregolare, impiantate su di una mucosa intensamente iperemica; non è facile staccarle con l’abbassalingua e il distacco avviene con sanguinamento. È caratteristica l’associazione a un’adenopatia consensuale spiccata.
La glossite ulcerativa presenta numerose piccole ulcerazioni dolorose su di un fondo eritematoso; non se ne conosce la vera causa anche se si sospetta un’eziologia virale. Nello scorbuto la glossite ulcerativa si accompagna a stomatite e a manifestazioni emorragiche gengivali.
Le ulcerazioni del bordo linguale, che si osservano per decubiti contro un apparecchio dentario; le ulcerazioni tubercolari e sifilitiche e le ulcerazioni neoplastiche, che si impiantano su una base infiltrata, hanno interesse specialistico.
L’osservazione della base della lingua consente di apprezzare:
lo sviluppo dell’apparato linfatico linguale (tonsilla linguale);
la presenza di eventuali varici, spesso responsabili di emorragie che possono essere erroneamente interpretate come emoftoe o come ematemesi.
Palato duro
La volta palatina può assumere un aspetto ogivale negli adenoidei. La palatoschisi è la più grave alterazione del palato duro che si presenta fissurato così da condizionare il passaggio dei liquidi e del cibo nelle cavità nasali; il paziente parla con voce nasale (rinolalia); la malformazione si associa preferibilmente a labbro leporino.
Palato molle e suoi pilastri
In condizioni normali il palato molle offre a considerare il velopendulo con ugola mediana e pilastri simmetrici.
Motilità del velopendulo
Per saggiare la motilità del velopendulo si invita il paziente a pronunciare la lettera “A”: il palato molle si solleva posteriormente restando simmetrico.
L'esame batterioscopico del materiale asportato dimostra il bacillo di Löffler. L'identificazione batterioscopica sarà perfezionata dall'esame colturale in terreni elettivi, come il terreno di Pergola, che consentono la rapida individuazione delle colonie del bacillo difterico (nere su fondo chiaro) a distanza di 12 -24 ore.
Le ulcerazioni della mucosa del velo palatino, quali le piccole ulcerazioni multiple che seguono al distacco delle vescicole dell’eipangina (manifestazione di virus Coxsackie) e Vulcera tifosa solitaria sono rare.
Tonsille
L’ipertrofia tonsillare è caratterizzata da un aumento di volume di entrambe le tonsille; si tratta di una condizione da valutare entro il perimetro dell’abito linfatico.
La tonsillite acuta catarrale decorre con arrossamento delle tonsille (e dell’orofaringe), senza importanti modificazioni del loro volume; quando il processo infiammatorio si impianta su tonsille ipertrofiche le tonsille si presentano aumentate di volume e arrossate.
La tonsillite acuta purulenta è detta tonsillite lacunare perché la superficie delle tonsille si presenta costellata da punti giallo-biancastri localizzati allo sbocco delle cripte tonsillari; si associano febbre e reazione linfoghiandolare consensuale all’angolo della mandibola e alle regioni latero-cervicali.
Le tonsilliti croniche fanno apprezzare la presenza di pus solo con la spremitura: si appoggia l’apice dell’abbassalingua al di sotto della tonsilla e con esso si esercita una spremitura dal basso all’alto e dall’interno verso l’esterno: il pus contenuto nelle cripte tonsillari viene spremuto in superficie dove è bene apprezzabile per il suo colore giallastro. Le tonsilliti catarrali e purulente rivestono per l’internista un’importanza particolare come porta d’ingresso dell’agente eziologico in molte malattie (glomerulonefrite, febbre reumatica).
La tonsillite pseudo-membranosa è caratterizzata dalla presenza di un induito bianco-giallastro poltaceo od organizzato in pseudomembrana:
l’essudato può essere facilmente staccato con l’abbassalingua;
la pseudomembrana si stacca invece con difficoltà e con sanguinamento.
Nell'angina ulcero-membranosa di Plaut-Vincent la pseudomembrana ha un colorito grigiastro, è scarsamente aderente e ricopre un’ulcerazione necrotica a margine netto.
La localizzazione è unilaterale. Un accertamento batterioscopico dimostra l’associazione fuso-spirillare.
Un’angina di questo tipo può essere osservata come prodromo di una mononucleosi infettiva nota anche come febbre ghiandolare di Pfeiffer ed è detta per questo angina monocitica.
Nell'angina difterica la pseudomembrana presenta le caratteristiche già descritte; ma non sempre l’accertamento di una pseudomembrana tonsillare è sinonimo di difterite: ricordiamo le pseudomembrane post-operatorie (da tonsillectomia) localizzate nella loggia tonsillare vuota; le pseudomembrane di alcune angine streptococciche, dell’angina pneumococcica e soprattutto dell’angina scarlattinosa.
L'ascesso tonsillare determina una vistosa sporgenza di una delle due tonsille che apparirà intensamente arrossata, edematosa, spesso cosparsa di cripte purulente: anche il più lieve toccamento con l’abbassalingua è accompagnato da un vivacissimo dolore puntorio.
Una tumefazione delle tonsille può riconoscere una genesi neoplastica: ricordiamo le ipertrofie tonsillari delle leucemie acute e quelle monolaterali di certi linfomi (ad esempio della malattia di Brill-Symmers).
Faringe
Del faringe devono essere considerate:
la porzione superiore o rinofaringe che comunica anteriormente con le cavità nasali ed è esplorabile solo con rinoscopia posteriore. Presenta interesse medico in quanto sede di vegetazioni adenoidi e dello sbocco dei seni sfenoidali (una secrezione purulenta dai seni sfenoidali sarà agevolmente accertata con l’ispezione del faringe);
la porzione inferiore o orofaringe che è apprezzabile all’ispezione, previa protrusione e abbassamento della lingua; è delimitata anteriormente dai pilastri posteriori del velo palatino e presenta due facce laterali e una faccia posteriore, che palesa talvolta un’esuberanza di tessuto linfatico in forma di piccoli noduli rossastri o bianco-rossastri; in basso comunica con il laringe e con l’esofago. Fra le alterazioni dell’orofaringe ricordiamo le faringiti acute catarrali, purulente e pseudomembranose, le faringiti croniche e gli ascessi retrofaringei.
GHIANDOLE salivari Secrezione salivare
Le ghiandole salivari sono sei: le due parotidi, le due sottomascellari e le due sottolinguali.
Semeiotica fisica delle ghiandole salivari. In condizioni normali le ghiandole salivari non sono apprezzabili né all’ispezione né alla palpazione.
La parotite epidemica è una malattia da virus che decorre con cospicua tumefazione dolorosa delle parotidi: sono tumefatte e dolenti anche le ghiandole sottomascellari e sottolinguali bene apprezzabili alla palpazione nelle loro sedi topografiche. La malattia interessa talvolta il pancreas, determinando diabete mellito e le gonadi (orchite od ovarite) determinando sterilità.
Le scialoadeniti marantiche sono processi infiammatori delle ghiandole salivari conseguenza di un impianto di germi provenienti dalla cavità orale attraverso i condotti escretori delle ghiandole stesse. Si manifestano con una brusca tumefazione dolorosa di una o più ghiandole salivari accompagnata da arrossamento ed edema della cute sovrastante. Una simile eventualità si realizza solo se vi è un estremo abbassamento dei poteri di difesa dell’organismo (soggetti carcinomatosi o defedati).
Le scialoadeniti ematogene, secondarie a malattie infettive generalizzate, sono eccezionali. Una tumefazione bilaterale delle ghiandole parotidi su base infiammatoria cronica può essere riscontrata nei diabetici. Una tumefazione delle ghiandole salivari può riconoscere una causa metaplastica: nelle linfoadenosi leucemiche è possibile osservare la tumefazione bilaterale delle ghiandole parotidi e sottomascellari spesso in associazione a tumefazione delle ghiandole lacrimali (sindrome di Mikuìicz).
Le tumefazioni di una ghiandola salivare per processi cistici o tumorali sono di interesse chirurgico, come pure le tumefazioni parossistiche dolorose nel corso della masticazione dovute a calcolo nel dotto escretore della ghiandola (scialolitiasi).
La scialorrea è un anormale aumento di secrezione salivare. Una scialorrea può essere:
di origine nervosa centrale (morbo di Parkinson, paralisi labio-glosso-faringea, tabe dorsale);
di origine nervosa riflessa per stimoli a partenza dalla cavità orale (stomatiti, glossiti, odontalgie, neoplasie), dall’esofago (corpo estraneo, cancro) o dallo stomaco (ernia dello iato esofageo, ulcera della piccola curva).
Una scialorrea si osserva anche nei primi mesi di gravidanza.
Lo ptialismo è la frequente espulsione di saliva dalla bocca. Uno ptialismo può aversi anche con secrezione salivare normale quando vi sia ostacolo alla deglutizione, deglutizione dolorosa, paralisi del nervo facciale, frattura dei mascellari.
La xerostomia è un’anormale riduzione della secrezione salivare con essiccosi della mucosa orale; può aversi:
in malattie infiammatorie o metaplastiche delle ghiandole salivari;
nella sindrome di Sjógren, detta dell’“occhio secco-bocca secca”, perché si associa a mancata lacrimazione per contemporanea alterazione delle ghiandole lacrimali.
Scintigrafia delle ghiandole salivari. Un esame scintigrafico specifico fornisce utili elementi ed è di valido aiuto per la diagnosi di molteplici condizioni patologiche dell’apparato digerente.
L’esame scintigrafico delle ghiandole salivari è indicato nelle sindromi che decorrono con una ridotta produzione e/o secrezione di saliva (xerostomia) per differenziare le forme di tipo organico (flogosi del cavo orale, sindrome di Sjógren) dalle forme di origine neurovegetativa.
Al paziente digiuno da almeno 8 ore vengono somministrati per via venosa 5 mCi di 99mTc e contemporaneamente viene registrata una scintigrafia dinamica per 20 minuti; al 10° minuto il paziente beve del succo di li
``` "" — a forte riempimento si studiano le dimensioni, la forma, il profilo e la motilità dello stomaco;
— a piccolo riempimento (dopo 2/3 sorsi di bario) e con compressione manuale si studia il disegno plicare.
Dimensioni e forma dello stomaco
La forma dello stomaco appare ben delineata sui radiogrammi. Le due varianti estreme sono:
lo stomaco a corno di toro (dei brevilinei), caratterizzato da un asse maggiore orizzontale con scarsa evidenza del ginocchio della grande curva e dell’angolo della piccola curva;
lo stomaco a uncino (dei longilinei), nel quale l’asse maggiore del corpo è verticale ed evidenti sono il ginocchio della grande curva e l’angolo della piccola curva.
Nelle microgastrie l’immagine dello stomaco appare più piccola che di norma. Una riduzione della capacità gastrica può essere realizzata da un processo infiltrativo di natura infiammatoria, oppure di natura tumorale (scirro gastrico); in entrambi i casi la motilità del viscere è profondamente compromessa.
Nelle gastrectasie la dose abituale del mezzo di contrasto è insufficiente a riempire lo stomaco; un’ulteriore somministrazione di bario consentirà di precisare se si tratta di una ptosi gastrica cioè di un abbassamento dello stomaco senza aumento della capacità, oppure di una vera gastrectasia nella quale la capacità gastrica è molto aumentata.
Nelle gastrectasie con ristagno il mezzo di contrasto si raccoglie in basso, al di sopra si inscrive una zona di opacità più tenue, a margine orizzontale che corrisponde al liquido ristagnante nello stomaco. Lo studio della peristalsi e dello svuotamento gastrico è fondamentale nella valutazione di una gastrectasia:
se una gastrectasia è dovuta ad atonia gastrica la peristalsi è debole ma il transito pilorico facile;
se una gastrectasia è dovuta a stenosi pilorica la peristalsi è vivace e il transito pilorico difficile.
Profilo gastrico
Modificazioni del profilo gastrico possono essere realizzate nelle seguenti condizioni:
nicchia di Haudeck, segno patognomonico di ulcera peptica che appare come un plus di mezzo di contrasto debordante dal profilo gastrico; attesta la penetrazione del mezzo di contrasto all’interno di un’ulcerazione sufficientemente profonda;
nicchia di profilo, è resa più manifesta per l’edema della mucosa circostante e soprattutto per uno spasmo circolare della muscolare, che aumentano la distanza del fondo dell’ulcera dal profilo gastrico dando risalto e profondità all’immagine di nicchia.
Quando l’ulcera è localizzata alla parete anteriore o alla parete posteriore dello stomaco, la dimostrazione della nicchia nella proiezione anteroposteriore diviene impossibile; utile è in questi casi un’indagine di proiezione laterale oppure un esame in postero-anteriore a scarso riempimento e con compressione manuale dell’epigastrio;
la nicchia di fronte si presenta come una zona rotondeggiante radiopaca dovuta al mezzo di contrasto contenuto nella nicchia ulcerosa, circondata da un disegno mucoso talvolta raggiato, realizzato dalla convergenza delle pliche.
In portatori di ulcera peptica sul versante opposto della parete gastrica si può realizzare uno spasmo segmentano che si profila sui radiogrammi come un indice puntato sull’ulcera.
difetto di riempimento a causa di una massa vegetante che sporge nel lume dello stomaco e si delimita nei contorni come un minus di mezzo di contrasto.
Il polipo gastrico (adenoma) realizza un’immagine solitaria, rotondeggiante e regolare di minus; la poliposi gastrica immagini regolari numerose.
Un’immagine rotondeggiante si realizza anche nel leiomioma, che peraltro può andare incontro a ulcerazione.
Il carcinoma gastrico si manifesta come una massa vegetante estesa che presenta una struttura irregolare; il liquido opaco si adatta alle sue anfrattuosità che, viste di profilo, disegnano un minus di aspetto policiclico. Nei radiogrammi presi di fronte si alternano zone normalmente opache e zone meno opache, dovute all’interposizione di una maggiore o minore quantità del mezzo di contrasto fra la massa e la parete controlaterale. Le varianti di un carcinoma gastrico possibili sono assai numerose:
• si può presentare in forma iniziale (early cancer) evidenziabile come un rilievo piatto della mucosa, talvolta ulcerato;
• la massa può occupare quasi tutta la cavità gastrica così che il mezzo di contrasto passa come un rigagnolo radiopaco e disegna le anfrattuosità della vegetazione neoplastica;
• la massa occupa solo una parte della cavità gastrica realizzando aspetti a cavolfiore, a placca, a manicotto con amputazione dell’antro: in tal caso il canale pilorico sarà filiforme.
Nella sua evoluzione la neoplasia gastrica può andare incontro a ulcerazioni ampie e irregolari che danno immagini di grossa nicchia non debordante dal profilo gastrico;
compressione dall’esterno, si tratta di impronte ad ampio raggio che riproducono fedelmente la forma della massa comprimente (milza, cisti e pseudocisti del pancreas o del mesentere, aumenti di volume del lobo sinistro del fegato);
retrazione cicatriziale, particolarmente frequente a livello della piccola curva quale postumo di un processo ulcerativo di particolare gravità.
Nelle fasi avanzate della malattia, il carcinoma gastrico può dare metastasi alle linfoghiandole sopraclaveari che, aumentando di volume, possono essere facilmente rilevate all’ispezione.
Motilità gastrica
Vanno considerati:
— i movimenti peristaltici il cui scopo è di mescolare il contenuto gastrico e di farlo progredire nel duodeno. Si manifestano come onde rapide di contrazione dirette dalle porzioni craniali alle porzioni caudali, che deformano in maniera caratteristica il profilo dello stomaco; ogni tanto la contrazione del piloro è vinta da un’onda peristaltica e il pasto opaco progredisce nel duodeno:
• uriipeiperistalsi si osserva come fenomeno riflesso nella colecistite, nell'ulcera duodenale e in altre malattie dell’apparato digerente;
• una peristalsi debole nelle atonie gastriche e nella linite plastica;
i movimenti tonici (perístole) il cui scopo è di adattare di volta in volta la capacità gastrica al contenuto. Una debole perístole è propria delle atonie gastriche; lo stomaco appare simile a una sacca flaccida e immobile.
Le alterazioni circoscritte della motilità gastrica sono di valutazione più difficile:
le rigidità circoscritte della parete che possono denunziare un’infiltrazione neoplastica; il reperto ha grande importanza oltre che per una diagnosi precoce anche per una valutazione dell’estensione dell’infiltrazione tumorale rispetto alle porzioni indenni del viscere ai fini di una resezione;
le pliche gastriche che presentano dimensioni variabili da quelle di un filo di paglia a quelle di una matita e più; esse decorrono nel senso del maggiore asse dello stomaco: longitudinali a livello del corpo, trasversali a livello della porzione pilorica, un po’ disordinate e irregolari nella zona angolare; data la loro plasticità un’opportuna compressione dosata all’epigastrio può modificarne la forma e la direzione.
Nelle gastriti ipertrofiche e in particolare nella sindrome di Ménétrier, si riscontrano pliche di dimensioni superiori alla norma dovute a edema della mucosa e sottomucosa che conservano una disposizione regolare e una notevole plasticità. Un’esuberanza delle pliche mucose attorno a un’immagine di nicchia gastrica depone per un edema flogistico della mucosa.
Nelle infiltrazioni neoplastiche recenti è evidente un’esuberanza nel volume delle pliche che possono presentare un decorso irregolare e una notevole rigidità.
Semeiotica funzionale dello stomaco. Il succo gastrico, un liquido biancastro, filante perché ricco di muco e intensamente acido, viene secreto dallo stomaco in ragione di 1500-2000 ml in 24 ore. Il succo gastrico contiene acido cloridrico e pepsina. La forte acidità è condizione essenziale perché la pepsina, enzima secreto dalle ghiandole della mucosa, possa esercitare un ottimale attacco sulle proteine degli alimenti demolendone la molecola in peptoni. Nel succo gastrico del lattante e del bambino è contenuta la rennina, un altro enzima dotato di azione coagulante sul latte.
Sondaggio gastrico
Il succo gastrico viene prelevato mediante sondaggio a digiuno.
Si dispone il paziente seduto e lo si invita quindi a chinare la testa in avanti e a proiettare fuori la lingua. L’estremità della sonda gastrica inumidita in acqua viene portata in corrispondenza del faringe e spinta rapidamente nell’esofago mentre il paziente esegue dei movimenti di deglutizione e di profonda inspirazione. Il punto delicato della manovra consiste nel superare il faringe: è là infatti che si scatena il riflesso del vomito il quale può compromettere l’espletamento del sondaggio. Superato il faringe, la sonda viene fatta progredire rapidamente lungo l’esofago fino allo stomaco dopo di che il paziente viene posto in decubito laterale sinistro; lo si fa riposare per qualche minuto e poi si procede all’estrazione del succo gastrico aspirandolo con una grossa siringa. Il sondaggio gastrico potrà dimostrare:
ristagno gastrico, nei casi più gravi possono essere estratti litri di materiale che non è biancastro filante ma di colorito scuro per contaminazione con residui alimentari in via di putrefazione o con sangue. Un reperto del genere attesta l’esistenza di una stenosi pilorica, di un’occlusione intestinale alta, oppure di un’atonia gastrica;
materiale verdastro a reazione alcalina, si tratta di succo duodenale ricco di bile refluito nello stomaco; in tal caso è inutile continuare il sondaggio perché i reperti chimici non sarebbero attendibili;
succo gastrico abbondante di aspetto e colorito normali: attesta l’esistenza di una gastrosuccorrea che potrà essere iperacida (eccessiva secrezione di acido cloridrico) oppure ipoacida (eccessiva secrezione di muco).
Svuotato lo stomaco si attende mezz’ora e poi si estrae nuovamente tutto il succo gastrico presente che ci informerà su tutta una serie di parametri. Questi sono: volume, pH, concentrazione acida, presenza di bile, sangue, muco.
Di estremo interesse è la valutazione della secrezione acida basale. Si esegue raccogliendo la secrezione gastrica ogni 15 minuti per un’ora. Si calcola come prodotto della concentrazione e del volume per unità di tempo, ed è espresso come mEq/ora. I valori normali oscillano da 3,50 a 4,10 mEq/ora nel maschio, e da 2,0 a 2,60 mEq/ora nella femmina: aumentano sensibilmente in presenza di ulcera duodenale.
Utile può risultare anche lo studio della stimolazione della secrezione gastrica per mezzo di manovre di stimolazione vagale, oppure attraverso la somministrazione di gastrina o pentagastrina che hanno soppiantato l’impiego dell’istamina. La pentagastrina viene utilizzata alla dose di 6 mg/kg di peso corporeo: il picco massimo si ottiene dopo 15-45 minuti. Sia la valutazione della secrezione acida basale sia il test di stimolo trovano il loro impiego, da un lato nelle malattie caratterizzate da aumentata secrezione gastrica come l’ulcera duodenale e la sindrome di Zollinger-Ellison, oppure dall’altro in condizioni di atrofia della mucosa gastrica come nell'anemia perniciosa.
Uri ipercloridria è di frequente riscontro nell’ulcera duodenale. Uri ipocloridria nelle gastriti e spesso nell’ulcera gastrica. Urianacloridria nelle gastriti atrofiche, ad esempio in quella dell’anemia perniciosa e nel cancro dello stomaco.
pH-metria
La diagnosi di malattia da reflusso gastro-esofageo (MRGE), dopo la raccolta di un’accurata anamnesi già di per sé significativa, si avvale oggi del test pH-metrico delle 24 ore.
Questa indagine quantizza l’entità del reflusso e la sua distribuzione circadiana, e fornisce i dati che prima erano ricavabili dal clearing test (capacità dell’esofago di ripulirsi dall’acido) e dal Bernstein test (concomitanza della sintomatologia con il reflusso). L’esame è condotto in regime ambulatoriale avvalendosi di un registratore a microprocessore (analogo al sistema Holter) che misura le variazioni di pH attraverso un elettrodo comunemente di vetro introdotto per via nasale e posizionato cinque centimetri sopra lo sfintere esofageo inferiore. I reflussi patologici acidi, intesi come caduta di pH esofageo al di sotto di 4, vengono catalogati per numero, durata, orario di comparsa e variazione di pH.
Il test pH metrico si è dimostrato, nell’ambito della MRGE, altamente affidabile tanto che oggi viene considerato il gold standard nella diagnostica del reflusso acido Lo studio del tracciato pH-metrico mostra differenti tipi di reflusso: molto brevi, lunghi, diurni, notturni, con paziente in posizione supina o eretta, in rapporto o meno ai pasti, portando grandi benefici nell’impostazione terapeutica. Lo sviluppo tecnologico ha da tempo messo a disposizione pH-metri più complessi rendendo possibile la rilevazione contemporanea del pH nello stomaco e nell’esofago: pH-metria bicanale.
Il crescente numero di esami effettuati, la sofisticazione degli apparecchi di misura e una più rigorosa interpretazione del tracciato pH-metrico hanno evidenziato la presenza di reflussi anche non acidi tanto che attualmente si parla sempre più di reflussi misti, in cui la componente alcalina è presente in percentuale variabile, e di reflussi esclusivamente alcalini che pongono diversi problemi terapeutici.
Ricerca del sangue occulto nelle feci
Per la ricerca del sangue occulto nelle feci si utilizza un test al lattice in grado di riconoscere la presenza soltanto di emoglobina umana. Il metodo sfrutta anticorpi monoclonali ottenuti dopo separazione antigenica mediante electrofocusing. Il test risulta positivo a una concentrazione di emoglobina pari a 40 µg/g di feci. Questa metodica ha di fatto superato i metodi chimici con i quali è possibile ottenere numerosi falsi positivi o negativi per l’azione di sostanze interferenti (acido ascorbico, farmaci), enzimi, batteri, vegetali crudi (spinaci).
Helicobacter pylori
La scoperta dell’associazione tra infezione da Helicobacter pylori e ulcera peptica risale al 1982. L’uomo rappresenta l’ospite naturale dell’agente infettivo, e sebbene siano state proposte come vie di trasmissione sia la via oro-fecale che quella orale diretta, a oggi rimane non chiaro il reale meccanismo di trasmissione dell’infezione. L’Helicobacter pylori è in grado di provocare un danno diretto sulle cellule epiteliali alterando così la superficie mucosa e la secrezione acida e, indirettamente, di indurre un'intensa risposta infiammatoria.
Unitamente alla malattia ulcerosa, l’infezione da Helicobacter pylori è stata associata a gastrite atrofica e cancro gastrico. Per altro deve essere sottolineato che, essendo la maggior parte dei soggetti affetti da affezione da Helicobacter pylori del tutto asintomatici, l’effetto clinico dell'infezione da Helicobacter pylori è modulato dalle caratteristiche genetiche dell’ospite, quali la razza e il sesso, e dall’interferenza di numerosi fattori ambientali quali il fumo, la dieta, il profilo secretivo gastrico. A questo proposito è stato riportato come circa il 50% della popolazione mondiale sia portatrice di infezione da Helicobacter pylori, e come esista una correlazione inversa tra condizioni socio-economiche e prevalenza dell’infezione. ```
pH-METRIA 24 ORE
Paziente: Nato il: 23.06.30
Esame del: SAB 13 GEN 2001 Inizio: 11:59 Id. paziente: ext.
Proven: Todi Medico:
< 4REFLUSSI VALORI MEDI NORM. <%TEM.TOT. REFL. 0.9 1.5 4.2
. REFLUSSI 3 20.6 50.1
. REF.LUNGHI 2 0.6 3.1
. MAX. REF. min 8.2 3.9 9.2%TEM.ERE. REFL. 1.7 2.3 6.3%TEM.SUP. REFL. 0.2 0.3 1.2
.REF.LUN.min 5.0
/ORA 0.1 0.9 2.1
.MEDIA R.min 4.5 1.0 1.2
6.8 6.0 18 .0
.GLOBALE 24 :00 10 :59 13 :00
00:13 00:11 00 :01pH MASSIMO 7.8 7.8 7.4pH MINIMO 3.8 3.8 3.9
Paziente:
Esame del: MAR 17 APR 2001 Proven: Certaldo
Inizio: 09:52
Medico:
Nato il: 16.03 .37
Id. paziente: ext
.< REFLUSSI ACIDI ESOFAGEI PH < 4%TEM.TOT. REFL. 10.6 1.5 4.2
. REFLUSSI 48 20.6 50.1
. REF.LUNGHI 7 0.6 3.1
.MAX.REF.min 28 .7 3.9 9.2%TEM.ERE. REFL. 13 .1 2.3 6.3 PERIODI TOTALE ERETTO SUPINO%TEM.SUP. REFL. 8.6 0.3 1.2
.REF.LUN.min 5.0 DUR.GLOBALE 24 :00 10:41 13 :18
/ORA 2.0 0.9 2.1 OLTRE SOGLIA 02 :32 01:23 01:08
.MEDIA R.min 3.2 1.0 1.2 pH MASSIMO 7.8 7.8 7.6
52 .1 6.0 18.0 pH MINIMO 0.8 1.0 0.8
recenti ricerche indicano come anche il polimorfismo genetico dell’Helicobacter pylori possa influenzare significativamente il rischio di ulcera peptica nell’ospite.
La diagnosi di infezione da Helicobacter pylori può essere effettuata per mezzo di esami sia invasivi sia non invasivi.
Gli esami invasivi presuppongono in primo luogo l’impiego del gastroscopio che permette l’effettuazione di una biopsia gastrica grazie alla quale sono rese possibili preparazioni istologiche che, con opportune colorazioni (ad esempio con Giemsa modificato), permettono l’identificazione dell’Helicobacter pylori. Sono anche disponibili anticorpi specifici anti-Helicobacter pylori in grado di permettere l’effettuazione sul preparato istologico di specifiche reazioni immunoistochimiche.
Attraverso la raccolta del succo gastrico, è possibile effettuare l’esame batterioscopico (colorazione di Grani) la colturale batterica, il test rapido all’ureasi, la PCR (Polymerase Chain Reaction):
il test all’ureasi sfrutta l’elevato contenuto di ureasi presente nell’Helicobacter pylori. Il frammento di mucosa gastrica viene posto in un medium contenente urea e un indicatore di pH. L’ureasi prodotta da Helicobacter pylori idrolizza l’urea, rilasciando ammonio, che innalza il pH nel brodo e conseguentemente modifica un apposito indicatore colorimetrico (rosso fenolo);
la PCR, attraverso l’amplificazione di una sequenza di DNA in molteplici copie grazie all’impiego della DNA-polimerasi, permette l’identificazione di un frammento di DNA dell’Helicobacter pylori, visualizzabile in gel di agarosio.
Dei test non invasivi, ricordiamo:
dosaggio delle IgG nel siero con metodo ELISA: il test si basa sull'osservazione che i livelli anticorpali aumentano nel corso dell’infezione e si mantengono stabili fin tanto che si procede all’eradicazione del batterio;
metodica di Western blotting: permette la determinazione nel siero di anticorpi contro la proteina CagA che viene considerata un attendibile marcatore di ceppi più virulenti.
test del respiro: rappresenta il metodo più innovativo. Si basa anch’esso sulla capacità da parte dell’Helicobacter pylori di produrre ureasi in larga quantità: e sul fatto che l’ingestione di una soluzione contenente urea è seguita, in un soggetto infettato dall’Helicobacter pylori, dalla produzione di NH3 e CO2 che vengono eliminati con il respiro. Come tracciante legato all’urea viene utilizzato 13C, isotopo stabile del carbonio, che una volta trasferitosi nell’aria espirata può essere dosato con appositi kit;
ricerca degli antigeni nelle feci: è stata introdotta di recente e si esegue con metodica ELISA.
Il duodeno è il primo tratto dell’intestino tenue; sprovvisto di mesentere, circoscrive come una C la testa del pancreas. Comprende: un bulbo, una flessura superiore, una porzione discendente dove vi sboccano attraverso il coledoco e il dotto pancreatico l’ampolla di Vater, una flessura inferiore e una porzione ascendente sostenuta dal muscolo sospensore del Treitz dopo la quale il duodeno si continua con l’intestino tenue mesenteriale.
La mucosa duodenale è dotata di tre differenti strutture funzionali:
ghiandole duodenali di Brunner (tubulo-acinose): secernono il succo duodenale, un liquido alcalino che contribuisce a neutralizzare l’acidità del chimo gastrico;
cellule endocrine entero-cromaffini: localizzate alla base dei villi e al livello superiore delle cripte di Lieberkühn; secernono due ormoni polipeptidici:
la secretina; evocata dall’acidità del chimo, induce secrezione pancreatica di acqua e bicarbonati destinata a diluire e a neutralizzare l’acidità del chimo stesso, e inibisce la motilità e la secrezione dello stomaco;
la pancreozimina-colecistochinina; evocata dal contatto con i peptoni, gli aminoacidi e i grassi; stimola la secrezione enzimatica del pancreas e la concentrazione della colecisti inducendo nel contempo rilasciamento dello sfintere di Oddi;
villi: deputati all’assorbimento delle sostanze nutritizie rese disponibili dalla digestione.
Il chimo acido, che nel versante gastrico stimola l’apertura del piloro, nel versante duodenale condiziona:
la chiusura del piloro;
la formazione di almeno tre “camere digestive” in virtù della contrazione di alcuni sfinteri funzionali (quello apico-bulbare, quello di Busi-Karpandji e quello di Ochsner).
In queste camere il chimo subisce un attivo mescolamento grazie ai movimenti basculari anterogradi e retrogradi e a quelli della “muscularis mucosae" e dei villi.
Ad onta della breve lunghezza (25 cm) il duodeno, grazie alle sue anfrattuosità e alle sue sporgenze, presenta una superficie totale di 30 m2 e svolge un ruolo fondamentale nel processo di digestione per la sua posizione anatomica che lo vede ricevere la secrezione bilio-pancreatica oltre che quella delle ghiandole proprie.
Mentre l’attività digestiva dello stomaco interessa solo la quota proteica (e solo per il 10%), a livello duodenale un pasto di prova viene assorbito per il 47% del suo contenuto proteico e per il 70% del suo contenuto in grassi; ivi viene assorbita anche la massima parte del calcio e del ferro.
Semeiotica fisica del duodeno. La semeiotica fisica del duodeno si limita all’accertamento di una dolorabilità più o meno vivace in corrispondenza del triangolo pancreatico-duodenale di Chauffard, praticamente costante nei processi ulcerativi del bulbo duodenale. Le caratteristiche anatomiche e topografiche del viscere non consentono altri rilievi palpatoli o percussori.
Semeiotica radiologica del duodeno. La semeiotica radiologica del duodeno è in grado di fornire informazioni sul profilo, sulla motilità e sulla canalizzazione di questo viscere.
Il bulbo del duodeno si visualizza appena il pasto opaco ha superato il piloro; esso ha un aspetto triangolare con base diretta verso il piloro e con apice diretto verso destra e verso l’alto. Con il progredire del pasto opaco tutta la C duodenale appare inscritta nei radiogrammi. Tra le alterazioni radiologiche duodenali ricordiamo:
immagine diretta di un’ulcera peptica: nell’ulcera del bulbo duodenale la dimostrazione di una nicchia di profilo non è comune; una nicchia di fronte va ricercata a piccolo riempimento, con compressione dosata seguendo il comportamento delle pliche mucose duodenali, che possono offrire un quadro di convergenza stellata. Talora una certa quantità del mezzo di contrasto rimane all’interno dell’ulcera quando il bulbo si è svuotato, realizzando un’ombra sospesa di forma rotondeggiante. Le ulcere della seconda e terza porzione sono eccezionali;
la deformazione del bulbo da ulcera peptica: il bulbo del duodeno è più di sovente deformato per trazione su uno dei suoi due recessi intendendosi con questo termine gli angoli adiacenti alla base del triangolo bulbare; più raramente si osserva un’immagine a trifoglio. Il corretto studio di queste deformazioni richiede l’osservazione di seriogrammi per stabilire se si tratta di deformazioni cicatriziali o su base spastica;
la stenosi duodenale cicatriziale sequela di un’ulcera peptica: il mezzo di contrasto ristagna a monte della strettura e l’attraversa in maniera filiforme;
il diverticolo duodenale: la cui immagine può simulare quella di una gigantesca nicchia da ulcera;
i difetti di riempimento: per masse tumorali procidenti nel lume;
l’allargamento della C duodenale che depone per un aumento di volume della testa del pancreas da cisti, flogosi o più sovente tumore.
Utile può essere anche la tomografia assiale computerizzata nello studio del duodeno. Essa è in grado di fornire precise informazioni circa la natura di neoformazioni (lipoma, carcinoide) presenti nelle varie porzioni duodenali.
Semeiotica funzionale del duodeno. Nonostante la sua posizione centrale nella fisiologia dei processi digestivi, il duodeno non consente un’esplorazione clinico-laboratoristica della sua funzionalità. Il radiologo potrà segnalare anomalie di motilità, ma una valutazione della sua attività secretoria intrinseca e delle sue “personali” attitudini all’assorbimento dei materiali nutritizi non è tecnicamente realizzabile perché nel lume duodenale confluiscono il chimo gastrico, il succo pancreatico e la bile. Pertanto il sondaggio duodenale, che consente di studiare l’escrezione biliare e le caratteristiche fisicochimiche della bile e del succo pancreatico, non offre informazioni sul succo duodenale. Alcuni parassiti possono localizzarsi nel duodeno (lamblie, anchilostomi, strongiloidi, ascaridi). Di questi solo le lamblie possono essere dimostrate nel succo duodenale.
ILEO E COLON
L'intestino tenue mesenteriale ha una lunghezza di circa sette metri; inizia dopo la flessura duodeno-digiunale del Treitz e termina alla valvola ileo-cecale del Bauhino; comprende il digiuno e l’ileo. La massa dell’intestino tenue si proietta prevalentemente nelle regioni mesogastrica e ipogastrica dell’addome. Congiunto alla parete addominale posteriore da una lunga piega peritoneale detta mesentere, dotato di vivace motilità, l’intestino tenue provvede alla digestione e all’assorbimento degli alimenti che vengono rimescolati nel suo lume. La digestione si effettua ad opera dei succhi di provenienza gastrica, pancreatica e duodenale e in parte per la secrezione propria delle ghiandole intestinali di Lieberkühn.
L’intestino crasso non è provvisto di mesentere, ha una lunghezza di circa 1,80 m e un calibro superiore rispetto all’intestino tenue; inizia alla valvola ileo-cecale del Bauhino e termina all’ano; comprende il cieco, il colon ascendente, trasverso e discendente, il sigma e il retto.
Il cieco si proietta in corrispondenza della fossa iliaca destra: a esso è connessa l’appendice vermiforme; il colon incornicia per così dire la matassa intestinale a destra (colon ascendente), in alto (colon trasverso) e a sinistra (colon discendente); il sigma corrisponde alla fossa iliaca sinistra; il retto, situato nel piccolo bacino, è lungo circa 15 cm e comunica con l’esterno attraverso l’ano. L’intestino crasso è dotato di attiva motilità:
i movimenti di Holzchnecht avvengono 2-3 volte nelle 24 ore; il loro scopo è di far progredire la massa fecale verso l’ano;
i movimenti pendolari e i piccoli movimenti australi sono invece devoluti al rimescolamento delle masse fecali.
Il colon ha una grande importanza nella conservazione dell’equilibrio idrico dell’organismo, infatti l’acqua ingerita viene assorbita per circa 2/3 nel colon.
Nella parte terminale dell’intestino tenue e dell’intestino crasso opera una rigogliosa flora batterica che promuove la fermentazione dei carboidrati e la putrefazione delle sostanze proteiche:
quando sono prevalenti i processi di fermentazione la reazione delle feci normalmente neutra, diviene acida;
quando eccedono i processi di putrefazione la reazione delle feci diviene alcalina.
Una cartina al tornasole immersa nelle feci diventa rossa nel primo caso, azzurra nel secondo.
Questi processi fermentativi e putrefattivi danno luogo a sviluppo di gas.
Semeiotica fisica di digiuno, ileo e colon. L’ispezione dell’addome può dimostrare:
un meteorismo;
un iperperistaltismo intestinale.
La palpazione consente normalmente di bene affondare la mano senza percepire singole anse intestinali. Un tratto dell’intestino tenue può rendersi palpabile solo:
quando alcune anse sono fra loro saldate per peritonite fibroadesiva: si apprezza in tal caso una matassa rigida in regione mesogastrica o ipogastrica;
quando esista un’invaginazione intestinale o una tumefazione circoscritta all’ultimo tratto dell’ileo (ileite terminale di Crohn).
Un tratto del colon può rendersi palpabile:
quando spasticamente contratto: in tal caso l’osservatore, disponendo le dita perpendicolarmente al tratto interessato palperà la corda colica; si tratta di un reperto abbastanza frequente nel colon irritabile, nelle coliti e nell’amebiasi intestinale;
quando contenga masse fecali: eventualità frequente negli stitici; le masse palpate cambiano dimensioni, forma e posizione col tempo e scompaiono dopo un clisma evacuativo; qualche volta la massa fecale può acquistare durezza lapidea (fecaloma) e porta a occlusione intestinale; potrà sempre essere apprezzabile una certa plasticità della sua superficie;
quando interessato da una tumefazione solida di natura infiammatoria o neoplastica.
La percussione dell’addome dà normalmente un suono timpanico, particolarmente alto se l’intestino è disteso da gas. Un’ansa intestinale dilatata per volvolo potrà essere messa in evidenza con la percussione per un timpanismo maggiore. Nel caso di una vivace peristalsi primitiva o secondaria a stenosi o a occlusione l’ascoltazione può far apprezzare borborigmi.
L’esame radiologico consente lo studio dell’intestino tenue e dell’intestino crasso: attraversato il duodeno il mezzo di contrasto si distribuisce rapidamente nelle anse digiunali:
il digiuno assume nei radiogrammi un elegante disegno definito “a boa di piume" dovuto alla visualizzazione delle pliche mucose di Kerkring; la presenza del pasto opaco può condizionare all’interno delle camere di digestione, piccole concamerazioni isolate l’una dall’altra, nell’interno delle quali il bario ristagna e può originare nei radiogrammi anche un aspetto ‘a fiocchi di neve". Entro due ore il mezzo di contrasto raggiunge le ultime anse dell’ileo;
l'ileo presenta un disegno mucoso meno vivace: saranno apprezzate immagini nastriformi nelle quali si alternano segmenti dilatati e segmenti contratti.
Sono utlizzate usualmente due metodiche: tenue senato e clisma del tenue.
L’esame radiologico del tenue seriato viene eseguito somministrando bario per via orale ed effettuando radiogrammi a tempi prestabiliti una volta che il contrasto ha raggiunto il tenue.
La tecnica del doppio contrasto (o clisma del tenue) permette una migliore definizione di lesioni di piccole dimensioni: per mezzo di un sondino vengono introdotti direttamente nel piccolo intestino circa 150-200 ml di bario unitamente a una sostanza radiotrasparente ai raggi X,
``` Semeiotica medica

Dell’intestino tenue dovranno essere considerati:
la posizione nell’addome: il digiuno e la porzione iniziale dell’ileo si proiettano al mesogastrio-ipogastrio, l’ultima porzione dell’ileo occupa la fossa iliaca destra. Fra le alterazioni di posizione del tenue ricordiamo la piosi (spostamento in basso) e il mesenterium commune (tenue disposto nella metà destra dell’addome e colon tutto raccolto nella metà sinistra con flessura digiunale del duodeno a destra della colonna vertebrale); questa condizione è legata a mancata rotazione dell'intestino primitivo e predispone al volvolo;
il tempo di transito: il passaggio del mezzo di contrasto dal duodeno alla valvola ileo-cecale richiede normalmente circa due ore.
L’accelerato transito può essere dovuto a:
•	uno stato vagotonico (il vago eccita la peristalsi intestinale);
•	una condizione irritativa (purgante, enterite).
Il rallentato transito può essere conseguenza di:
•	ostacoli meccanici alla canalizzazione a sede endocavitaria o periviscerale (saldatura di anse per aderenze);
•	atonia intestinale quale si riscontra negli ilei paralitici e nella sprue; l’ipotonia condiziona un rallentamento della progressione del bario e un migliore riempimento delle anse ileali che appaiono dilatate sui radiogrammi;
il disegno della mucosa: una grossolana plicatura che realizza immagine a pila di piatti è indice di edema o di flogosi della mucosa; nei casi più gravi le pliche scompaiono del tutto e il tenue appare rigido e dilatato (reperto caratteristico della sprue);
i difetti di canalizzazione: particolarmente frequente la stenosi terminale dell’ileo (carcinoide, ileite terminale di Crohn); il mezzo di contrasto passa nel cieco come un esile filo. Nelle occlusioni il mezzo di contrasto si arresterà del tutto;
i difetti di riempimento: la dimostrazione di tumori peduncolati come difetti di riempimento a margine rotondeggiante e regolare è eccezionale. I vermi intestinali (ascaridi) appaiono come lineari difetti di riempimento che bene disegnano sul radiogramma la forma del parassita.
Dopo 4-6 ore dalla somministrazione del pasto opaco inizia l’osservazione radiologica dell’intestino crasso:
il cieco si presenta disteso dal bario e con notevole frequenza l’appendice vermiforme appare come un sottile nastro radiopaco inserito medialmente sul cieco; ne potranno essere valutati i difetti di posizione e di canalizzazione e l’eventuale dolorabilità da compressione;
il colon appare nelle sue porzioni e nelle sue flessure con una più o meno evidente austratura. Le austre, dovute a contrazione segmentaria della muscolatura colica, si susseguono regolarmente dando una tipica segmentazione del viscere.

Il clisma opaco offre le migliori informazioni radiologiche sull’intestino crasso. Il mezzo di contrasto viene introdotto per clistere, il che consente un rapido riempimento dell’ultima parte dell’intestino.
Il clisma opaco può non fornire fini dettagli sui caratteri della mucosa del colon perché il massivo riempimento non permette un fisiologico disegno australe; in tal caso potrà essere applicato il metodo del doppio contrasto: intonacare la mucosa colica con una piccola quantità di mezzo di contrasto e creare poi un secondo contrasto insufflando aria nel colon; le immagini che si possono ottenere sono eccellenti e consentono di visualizzare dei dettagli assai fini.
Dell'intestino crasso devono essere considerati:
la posizione. il cieco può essere distopico (cieco alto, cieco basso) o eccessivamente mobile perché dotato di un mesentere. Nella ptosi il colon trasverso si dispone a festone con la zona centrale in sede ipogastrica anche voluminose neoformazioni endoaddominali, come cisti o carcinomi ovarici, possono dislocare sezioni dell’intestino crasso;
il calibro e la lunghezza: il megacolon è una dilatazione anormale del colon, il dolico colon un anormale allungamento del viscere. Il più delle volte le due condizioni sono associate e potrà essere avanzata l’ipotesi di un megacolon congenito (malattia di Hirschsprung) o di un megacolon acquisito per stenosi rettale cronica. Qualche volta l’anormale dilatazione interessa un solo tratto (megasigma, megaretto);
le modalità di riempimento e svuotamento: un transito ciecale rapido fa sì che il cieco non venga mai visualizzato sui radiogrammi (salto del cieco o segno di Stierlin); frequente nella tubercolosi ciecale, è dovuto a ipermotilità irritativa del cieco che non tollera a lungo il contatto con il mezzo di contrasto. Un rapido svuotamento può essere osservato nelle diarree e nelle vagotonie. Un lento svuotamento nella stipsi abituale; nelle stitichezze croniche è abbastanza caratteristico l’alternarsi di segmenti colici distesi da feci a segmenti colici praticamente vuoti. Ma si distinguono due altri quadri radiologici di stipsi:
•	la stipsi atonica con riempimento prolungato del cieco e del colon ascendente che presenta scarsa austratura;
•	la stipsi spastica con evidente contrattura del colon trasverso e discendente che suddivide il mezzo di contrasto in numerose pallottole tondeggianti;
il profilo: nella colite ulcerativa l’austratura è irregolare e l’immagine si presenta irregolarmente s frangiata;
nella diverticolosi osserveremo più o meno numerosi plus sul profilo del viscere che segnalano il mezzo di contrasto penetrato nei diverticoli.
Difetti di riempimento si possono osservare anche per la presenza di polipi.
Nei tumori del colon è presente un difetto di riempimento, circoscritto e irregolare che restringe il lume; molto spesso la neoplasia realizza un manicotto stenosante che consente solo il transito di un filo del mezzo di contrasto.
Particolarmente difficile la visualizzazione radiologica dei tumori del sigma e del retto per i quali si richiede un’attenta osservazione in proiezioni oblique delle modalità di distribuzione del bario introdotto per clisma.

Nello studio della malattia di Crohn e della colite ulcerosa, in particolare per la valutazione dell’estensione transmurale dell’infiammazione e delle complicanze intraperitoneali o extraintestinali, la TAC soprattutto nella più recente versione multistrato (entero-TAC) sembra offrire maggiori opportunità. Per facilitare la distensione dell’intestino viene preferita la somministrazione di acqua per bocca rispetto al sondino nasogastrico, solitamente non gradito dal paziente. Il mezzo di contrasto iodato per via endovenosa viene utilizzato in tutti i pazienti che non presentano specifiche controindicazioni, in quanto l’entità dell’enhancement della parete intestinale è un indicatore importante del grado di infiammazione transmurale e dell’interessamento mesenterico. L’indagine viene acquisita con scansioni assiali, con possibilità di ricostruzioni a strato sottile (0,75 mm) sia sul piano coronale che sagittale.
La colonscopia virtuale è una tecnica radiologica non invasiva che permette di visualizzare l’intero colon tramite l’esecuzione di una TAC dell’addome dopo insufflazione di aria nell’intestino. Le immagini ottenute vengono successivamente elaborate da un software dedicato che consente la ricostruzione del colon in 2-3 dimensioni con la possibilità da parte del medico radiologo di studiarlo navigando virtualmente al suo interno. La “navigazione” avviene dal cieco al retto e si ripete nel verso opposto. L’analisi delle immagini è interattiva e attraverso la scelta del miglior angolo di visualizzazione è possibile l’individuazione di polipi o tumori del colon che in una fase successiva potranno essere biopsiati e eventualmente asportati per mezzo di una colonscopia tradizionale. L’esame consente inoltre la valutazione degli organi addominali come una tradizionale TAC. Le indicazioni alla colonscopia virtuale sono: pazienti con colonscopia incompleta oppure con tumore colico o occlusivo, pazienti anziani e in generale soggetti nei quali non è possibile l’esecuzione di una colonscopia convenzionale. L’assorbimento intestinale può essere studiato con mezzi relativamente semplici.

Assorbimento intestinale dei carboidrati

L’assorbimento intestinale dei carboidrati può essere valutato effettuando:

*   la curva glicemica da carico orale di glucosio: l’iperglicemia da carico orale di glucosio è scarsa nei difetti di assorbimento intestinale con il risultato di una curva piatta quale si osserva nella sprue e nel morbo celiaco;
*   la prova da carico orale di lattulosio: è utile nell’identificare il deficit di lattasi, enzima in grado di scindere il lattosio in glucosio e galattosio; si somministrano 25 g di lattulosio in 250 ml di acqua a digiuno e quindi si determina la glicemia: l’aumento di almeno 20 mg/100 ml della glicemia indica che il lattosio viene normalmente idrolizzato;
*   la prova dello xilosio: carico orale di 25 g di d-xilosio, un pentosio non metabolizzato dal fegato che normalmente non è presente nel sangue e che una volta assorbito si elimina attivamente con le urine. Il dosaggio dello xilosio va fatto con il metodo di Benson et al., sulle urine raccolte nelle 5 ore successive all’inizio della prova. Nel normale l’escrezione urinaria di d-xilosio è di 6,5 g: valori inferiori a 4 g sono considerati anormali e depongono per un difetto soa assorbimento intestinale. La prova è positiva nella sprue, nelle fistole gastrocoliche, mentre l’assorbimento risulta normale nell’insufficienza pancreatica.

Assorbimento intestinale dei grassi

L’assorbimento intestinale dei grassi è in parte legato a una normale funzionalità della mucosa digestiva ma in gran parte alla secrezione bilio-pancreatica. I sali biliari derivano dalla coniugazione degli acidi biliari, acido colico e acido chenodesossicolico. La loro produzione giornaliera da parte del fegato è di circa 400 mg, mentre la quota che prende parte ai processi digestivi è molto superiore, anche 20 g/die: infatti i sali biliari, dopo aver svolto la propria attività, vengono in gran parte riassorbiti a livello dell’ileo terminale. I sali biliari consentono l’assorbimento dei grassi e delle vitamine liposolubili (A, D, E, K) nel tenue. Un buon assorbimento digestivo dei grassi comporta:

*   normali valori di lipidi totali nelle feci;
*   normale produzione di acidi grassi e saponni quale appare su strisci di feci opportunamente colorati;

Utile il dosaggio dei grassi fecali dopo pasto contenente una nota quantità di grassi (70-120 g/die): mentre la presenza di grassi fecali è normalmente compresa tra i 3 e i 7 g nelle 24 ore, nella steatorrea può raggiungere fino i 50 g.

Assorbimento intestinale delle proteine

L’aminoacidemia da carico con proteine e il dosaggio del 131I nel sangue dopo somministrazione orale di albumina radioiodata sono entrambi ridotti nei malassorbimenti intestinali. Si tratta di procedure laboratoristiche complesse che vengono messe in opera solo eccezionalmente per scopi di ricerca scientifica.

Malassorbimento intestinale. Il malassorbimento intestinale è un difetto di assorbimento delle sostanze nutritizie a livello dell’intestino tenue. Un malassorbimento può essere dovuto:

*   a maldigestione, per la quale le sostanze presenti nel lume intestinale non hanno subito la preliminare trasformazione chimica che le rende idonee a essere assorbite;
*   a malassorbimento sensu strictiori, per il quale pur in presenza di cibi adeguatamente preparati dai processi digestivi, la mucosa dell’intestino tenue non è in grado di garantire il trasporto all’interno dell’organismo.

Nel malassorbimento intestinale:

*   la sintomatologia locale è caratterizzata da:
    *   diarrea con emissione di feci abbondanti ed estremamente maleodoranti;
    *   meteorismo talvolta doloroso;
    *   flatulenze;
*   la sintomatologia generale è sostenuta dal difettoso apporto di materiali nutritizi, di sali minerali e di principi vitaminici:
    *   l’insufficiente apporto calorico condiziona il deperimento e l’astenia;
    *   l’insufficiente apporto proteico condiziona gli edemi;
    *   l’insufficiente apporto potassico contribuisce ad aggravare l’astenia;
    *   l’insufficiente apporto di ferro induce anemia ipocromica;
    *   l’insufficiente apporto di calcio e fosfato, per difetto di assorbimento della vitamina D, condiziona osteomalacia con dolori ossei, deformazioni scheletriche, pseudofratture di Looser Milkman e eventuale tetania ipocalcemica;
    *   l’insufficiente apporto di vitamina A deprime la resistenza alle infezioni e condiziona secchezza della cute e dei capelli ed emeralopia;
    *   l’insufficiente apporto di vitamina K può determinare sindrome emorragica da ipoprotrombinemia.

Sono altresì frequenti carenze nel settore delle vitamine idrosolubili:

*   manifestazioni pellagrosi da difetto di vitamina PP;
*   glossiti da difetto di vitamina B2;
*   anemia macrocitica da difetto di assorbimento dell’acido folico e della vitamina B12.

Maldigestioni

Gli alimenti possono subire un’incompleta scissione nei loro costituenti elementari assorbibili per:

*   fistole gastro-digiuno-coliche, dove si realizza un’eliminazione “per via breve” di alimenti completamente indigeriti (che appaiono come tali nelle feci);
*   gastrite atrofica con insufficiente attività cloridropeptica;
*   insufficienza del pancreas esocrino nella fibrosi cistica del pancreas o mucoviscidosi e nella pancreatite cronica ricorrente, che comportano la quasi totale soppressione dell’afflusso di succo pancreatico in duodeno;
*   ittero da occlusione del coledoco, nel quale alla concomitante insufficienza epatica si associa il mancato afflusso di bile in duodeno;
*   gastroresezione nella quale si postula la mancata attivazione secretinica del pancreas perché il cibo non transita attraverso il duodeno;
*   sindrome di Zollinger-Ellison, per inattivazione degli enzimi pancreatici da eccessiva acidità del chimo.

Malassorbimenti

Gli alimenti hanno subito una completa scissione grazie agli enzimi digestivi ma esiste un’incapacità dei villi intestinali ad assorbire i prodotti terminali della digestione. Un malassorbimento si può realizzare per:

*   morbo celiaco: dovuto a una congenita anormale sensibilità al glutine, la principale proteina del grano; dopo un lungo periodo di dieta senza glutine, la sindrome scompare e l’assorbimento intestinale si svolge in maniera normale ma recidiverà dopo assunzioni anche minime di cibi contenenti glutine;
*   sprue tropicale: di oscura eziologia, frequente a Portorico, Cuba e nelle Indie Orientali, simile nel quadro clinico al morbo celiaco;
*   diverticolosi, anse cieche, sindrome dell’ansa afferente in gastroresecati: condizioni che favoriscono o si accompagnano a un’attivazione della flora putrefattiva intestinale. In questi casi risultati sorprendenti possono essere ottenuti con trattamento antibiotico a largo spettro (tetracicline) o dopo correzione chirurgica dell’affezione;
*   infiltrazione della mucosa intestinale nella malattia di Crohn, nella malattia di Wljipple, nella sclerodermia e nell’amiloidosi a localizzazione intestinale;
*   blocco delle vie linfatiche efferenti: come accade nella tabe mesenterica e nei linfomi a localizzazione mesenterica.

Altre condizioni eziologiche di malassorbimento intestinale operano con patogenesi non del tutto chiara: malattia di Schönlein Henoch; carcinoidi intestinali; trattamenti con neomicina e con fenilindandione; sequele di.

Breath test al lattosio 13C. È un metodo specifico e sensibile per valutare l'intolleranza al lattosio. Nell'orletto a spazzola delle cellule epiteliali dell'intestino tenue degli individui sani è presente l'enzima lattasi deputato a scindere il disaccaride lattosio in due monosaccaridi: glucosio e galattosio. Il galattosio viene successivamente trasformato in glucosio che entra nel pool di glucosio circolante. L'assenza o la scarsa efficienza di questo enzima fa sì che il lattosio non assorbito determini, per effetto osmotico, il richiamo di fluidi nell'intestino da cui gonfiore e dolore addominale, nausea e diarrea. Prima della prova viene effettuato il campionamento dell'aria espirata basale, attraverso una profonda inspirazione e successiva espirazione dell'aria contenuta nei suoi polmoni in appositi flaconcini. Quindi dopo che il paziente ha bevuto la soluzione di lattosio contenente 13C, un isotopo stabile, non radioattivo e innocuo del carbonio, viene campionata l'aria espirata a intervalli fissi nell'arco delle successive tre ore. Se l'enzima è presente, il lattosio somministrato che contiene 13C viene normalmente metabolizzato e contribuisce alla CO2 espirata, Lanalisi dell'aria espirata permette di misurare la quantità di CO2 con 13C rispetto al totale della CO2 espirata: la presenza della lattasi provoca un aumento di 13C nell'aria espirata e quindi un aumento del rapporto tra 13C e 12C, che viene valutato con un'apposita curva.

Breath test all'idrogeno. Consente di valutare la contaminazione batterica dell'intestino tenue e la motilità intestinale. Esso è utile pertanto nella diagnostica dei malassorbimenti intestinali quando questi siano condizionati dall'anormale sviluppo di una flora microbica patologica. Il metodo si fonda sulla fermentazione batterica del lattulosio la quale porta alla formazione di idrogeno che viene rapidamente assorbito ed eliminato con la respirazione. La fermentazione del lattulosio avviene normalmente nel colon dove esiste una flora batterica adeguata, ma nei malassorbimenti intestinali da contaminazione del tenue essa si realizza anche nel piccolo intestino. Vengono somministrati per bocca 20 g di lattulosio dopo di che si misura via via l'idrogeno nell'aria espirata: l'idrogeno (espresso in "parti per milione") viene misurato nell'aria espirata in sacchetti di plastica con un gascromatografo. L'arrivo del lattulosio nel colon è segnalato dalla comparsa di un picco tardivo di idrogeno pari ad almeno 10 parti per milione. Nel malassorbimento da contaminazione batterica del tenue il normale picco di idrogeno di origine colica è preceduto da un picco precoce che segnala l'avvenuta fermentazione dello zucchero nell'intestino tenue. La metodica ha dei limiti rappresentati soprattutto dall'uso di antibiotici e dalla presenza di una sindrome diarroica. Questo test può essere anche utilizzato per misurare i tempi di transito nell'intestino.

Breath test all'urea 13C. Si basa sulla capacità dell'Helicobacter pylori di metabolizzare rapidamente l'urea somministrata per bocca, fino a ottenere acqua e anidride carbonica. Se l'urea viene marcata con l'isotopo 13 del carbonio, non radioattivo e presente in natura, si può misurare l'eliminazione attraverso il respiro di anidride carbonica marcata. Un suo aumento tra due prove consecutive (prima e mezz'ora dopo la somministrazione dell'urea) è quindi un indice indiretto della presenza di infezione da helicobatterio a livello gastrico.

Nelle seguenti condizioni troveremo:

*   steatorrea: per una dieta contenente 50-150 g di grassi, l’eliminazione dei lipidi con le feci è di 10-30 g
*   perdita di sostanze azotate: in condizioni normali l’escrezione fecale di azoto è minima (1-2 g in 24 ore) perché il 90% delle proteine assunte con gli alimenti viene digerita e assorbita. Nei malassorbimenti le sostanze azotate perse con le feci superano i 2 g in 24 ore. La perdita di azoto con le feci può essere maggiore della quota azotata alimentare se si verifica una protidodispersione intestinale documentata con la prova del polivinil pirrolidone marcato con ljlI.

Biopsia dell'intestino tenue

In passato veniva impiegata la sonda di Crosby e Kugler, un lungo e sottile tubo di polietilene provvisto a un’estremità di una capsula, detta appunto di Crosby, con una finestra laterale; attualmente essa è stata sostituita dalle biopsie endoscopiche facilmente eseguibili sia con i normali gastroscopi per quanto riguarda le prime porzioni duodenali sia con strumenti dedicati quali gli enteroscopi nell’eventualità di studio di sedi più distali.

Nel morbo celiaco e nella sprue tropicale il quadro bioptico intestinale è caratterizzato da un vistoso appiattimento dei villi intestinali che si presentano corti, tozzi, con aumento delle cellule stromali e da processi degenerativi delle cellule epiteliali superficiali. Ragade anale
Piaga lineare situata fra due pliche, estremamente dolente durante la defecazione.
Ulcerazioni anali ben più gravi si osservano nella sifilide e nella malattia di Nicolas-Favre.
Esplorazione del retto.
Il paziente può venire disposto con gambe flesse sulle cosce, cosce flesse sul bacino e divaricate oppure in posizione genu-pettorale, inginocchiato con petto e mento appoggiati al piano del letto.
L’indice della mano destra, protetto da un guanto di gomma, viene introdotto delicatamente attraverso l’ano previa lubrificazione con vaselina.
Penetrazione
Il dito esploratore accerta se la penetrazione è facile.
Uno ostacolo alla penetrazione può essere dato:
da una contrazione dello sfintere anale;
da una massa ostruente perianale o endoanale;
da una stenosi del canale anorettale; in tal caso la penetrazione è dolorosa; queste stenosi sono la conseguenza di proctiti aspecifiche o specifiche (gonococciche, luetiche, dissenteriche, amebiche e della malattia di Nicolas Favre).
Nelle incontinenze dello sfintere la penetrazione è facile e il dito ha la precisa sensazione di una particolare lassità e di una scarsa contrazione dello sfintere.
Ampolla rettale
L’ampolla rettale si presenta molto più larga che di norma negli ilei paralitici e molto più stretta che di norma nelle neoplasie stenosanti.
Le masse tumorali sono bene apprezzate come:
polipo peduncolato mobile, a superficie liscia;
massa vegetante circoscritta, facilmente sanguinante all’esplorazione, che rende quasi certa la diagnosi di cancro.
Non facile è l’accertamento di emorroidi interne, quando queste non siano trombizzate.
Spazio perirettale
L’esplorazione rettale consente:
un soddisfacente apprezzamento dell'utero e degli annessi: il primo prende rapporto con la parete anteriore del retto, i secondi con le pareti laterali; è questa la via di esplorazione dei genitali interni usata nelle donne vergini;
un buon apprezzamento della prostata situata antedormiente al retto, e delle vescichette seminali quando tumefatte.
Della prostata verranno accertate le dimensioni, la regolarità o irregolarità, la consistenza e l’eventuale dolorabilità;
nelle invasioni tumorali del tessuto cellulare perirettale (da cancro dell’utero o della prostata) il dito esploratore ha la sensazione della durezza e dell’irregolarità della massa perirettale.
L'endoscopia digestiva, grazie ai continui progressi tecnologici, è diventata procedura di routine con applicazioni diagnostiche e terapeutiche in vari ambiti di patologia.
Dalla tecnologia a fibre ottiche, che ha dominato il campo per quasi 25 anni, si è passati alla videoendoscopia che consente di trasmettere per via elettronica delle nitide immagini dall’interno dei pazienti a uno schermo televisivo utilizzando un dispositivo accoppiato (CCD) che funziona come una telecamera in miniatura tale da poter essere inserita nell’estremità di un tubo sottile e flessibile.
È inoltre necessario aggiungere un computer in grado di trasformare i segnali elettronici generati in un'immagine visibile.
L’immagine può essere foto-riprodotta, immagazzinata, elaborata e trasmessa a migliaia di chilometri di distanza.
I videoendoscopi (videogastroscopio, videocolonscopio, videoduodenoscopio) sono strumenti di varia lunghezza, flessibili, con possibilità di angolare l’estremità distale in quattro direzioni.
Sono dotati di un canale operativo attraverso il quale è possibile far passare vari accessori quali pinze bioptiche, anse da polipectomia, cateteri da emostasi ecc., utili a fini diagnostici e terapeutici.
Esofago-gastro-duodenoscopia.
L’esofagogastroduodenoscopia rende possibile l’esplorazione visiva dell’esofago, dello stomaco e del duodeno fino al ginocchio inferiore.
Il paziente da sottoporre a esofagogastroduodenoscopia deve essere a digiuno da almeno 6 ore.
L’esame può essere condotto anche senza nessuna sedazione ma è preferibile che al paziente siano somministrati dei farmaci cosicché sia sedato ma sufficientemente sveglio da rispondere ai comandi.
In genere si usa la meperidina, 50 mg e.v., se necessario, una benzodiazepina e.v (1 mg/min) fino a che non si raggiunge un appropriato livello di sedazione.
Al paziente viene anche praticata un’anestesia della gola con anestetico locale.
L’endoscopia si effettua con il paziente in decubito laterale sinistro con il collo lievemente flesso in avanti; lo strumento viene introdotto o alla cieca abbassando la lingua e dirigendo l’estremità distale con il dito indice o sotto visione diretta invitando il paziente a deglutire e inspirare profondamente:
superato il faringe la progressione dello strumento in esofago avviene sotto controllo visivo;
superato il cardias si studia attentamente lo stomaco specialmente l'angulus e la giunzione esofagogastrica visualizzando entrambi sia con visione frontale diretta sia in retroflessione dello strumento con l’estremità distale massimamente ruotata nella posizione up-, l'osservazione viene quindi proseguita nell’antro prepilorico e, una volta superato il piloro, nel bulbo duodenale e nella seconda porzione duodenale.
Saranno via via fissate le immagini ritenute significative e seguiti prelievi bioptici mirati di lesioni che si ritiene di dover chiarire istologicamente.
Le indicazioni dell’esofagogastroduodenoscopia sono:
diagnostiche:
stabilire l’origine di un’emorragia del tratto digestivo superiore;
definire e bioptizzare anormalità viste all’Rx digerente;
follow up dell’ulcera gastrica trattata medicamente;
follow up dell’esofago di Barrett;
valutare la disfagia, la dispepsia, il dolore addominale e l’ostruzione del transito gastrico;
terapeutiche:
polipectomia gastrica e esofagea;
rimozione di corpi estranei;
disintegrazione di bezoar;
coagulazione di lesioni sanguinanti;
esecuzione di dilatazioni o posizionamenti di endoprotesi esofagee, piloriche, duodenali.
Le controindicazioni assolute sono:
shock;
infarto miocardico acuto;
dispnea severa con ipossia;
coma (a meno che il paziente non sia intubato);
ulcere acute perforate.
Ricordiamo gli aspetti principali delle più importanti lesioni:
stenosi esofagea per eteroplasia infiltrante;
stenosi peptica in esofago di Barrett dopo colorazione con Lugol; per mezzo della tecnica di magnificazione endoscopica e cromoscopia con blu di metilene è possibile l’analisi dei pit pattern che permette la distinzione tra lesioni non neoplastiche non polipoidi e lesioni neoplastiche non polipoidi;
lesioni erosive per esofagite;
i punti sanguinanti di varici esofagee, di ulcere peptiche o di una gastroduodenite emorragica sono agevolmente individuati.
L’esofago di Barrett è una metaplasia a carico dell’epitelio esofageo, che viene sostituito con epitelio colonnare; è una complicanza patologica del reflusso gastroesofageo.
In seguito al rilasciamento del cardias, il succo gastrico acido, a contatto prolungato con l’esofago, origina una modificazione dell’epitelio, le cui caratteristiche cellulari sono simili a quelle duodenali, che tenta di difendersi dall’acido.
Tale patologia è spesso precancerosa poiché questo epitelio può andare incontro a incontrollata replicazione; questo succede circa nel 2-5% dei casi;
Vulcera gastrica si presenta come una perdita di sostanza rotonda o ovale con fondo biancastro fibrinoso, con margini netti e con convergenza plica re della mucosa circostante; l’aspetto cicatriziale è manifesto nelle fasi inattive;
V ulcera duodenale, localizzata al bulbo nell’85% dei casi, non è dissimile dall’ulcera gastrica; nelle forme croniche viene osservata una certa deformazione della cavità bulbare per retrazione cicatriziale;
il cancro dello stomaco presenta problemi diagnostici e immagini diverse secondo il tipo e il grado della neoplasia.
Il cancro gastrico iniziale la cui scoperta modifica completamente la prognosi di questa terribile malattia, si può manifestare nella forma polipoide, lievemente rilevata, lievemente depressa e ulcerata; necessita sempre di conferma istologica.
Il cancro gastrico avanzato è di facile individuazione nel caso di masse carcinomatose vegetanti a cavolfiore, di colore bianco grigiastro, facilmente sanguinanti, spesso ulcerate “a scodella”.
Di più difficile diagnosi gli scirri, che condizionano un appianamento e una rigidità della parete e le ulcere gastriche in degenerazione neoplastica, di grandi dimensioni, circondate da un margine lardaceo rilevato;
i polipi gastrici appaiono in tutta la loro evidenza.
La biopsia endoscopica viene praticata sulla guida dell’osservazione diretta con l’ausilio dell’apposita pinza e consente un approfondimento diagnostico soprattutto nelle gastriti (atrofiche o ipertrofiche) e nelle neoplasie maligne.
Il carcinoma dell’ampolla di Vater o ampulloma è un tumore maligno che deriva istologicamente dalla mucosa dell’ampolla papillare e del tratto intraduodenale del coledoco.
Il 90% dei tumori ampullari sono adenocarcinomi e generalmente invadono il parenchima del pancreas; causano ostruzione del dotto biliare e ciò li rende manifesti in fase precoce.
Enteroscopia.
Con il termine enteroscopia si definisce solitamente l’esame endoscopico del piccolo intestino.
Grazie da un lato alla messa a punto di specifici strumenti (enteroscopi) e all’introduzione dell’endoscopia capsulare, e grazie dall’altro a una migliore definizione delle indicazioni, l’enteroscopia è divenuta attualmente una procedura endoscopica di routine con ben determinati obiettivi diagnostici e terapeutici.
Al momento le tecniche utilizzate sono l’enteroscopia “a spinta” con strumenti flessibili (enteroscopi), di cui esistono vari modelli, e l’enteroscopia con videocapsula, due metodiche alternative e complementari nello stesso tempo.
Generalmente la videocapsula è preferibile come esame iniziale, in particolare per la sua non invasività e per la capacità di visualizzare tutto il piccolo intestino. Gastroscopia: quadro di early gastric cancer. tipo 0-lla+llb (A e B); tipo 0-llb (Ce D).

L’enteroscopia con enteroscopio, come esame di secondo livello, viene altresì eseguita nei pazienti che necessitano di biopsia o di specifici interventi terapeutici, laddove nonostante la negatività della videocapsula si sospetti una patologia del piccolo intestino e infine nei pazienti con sanguinamento attivo sempre del piccolo intestino.

La tecnica dell’enteroscopia, indipendentemente dai vari modelli di enteroscopio oggi disponibili, consiste in una prima fase nel far procedere lo strumento nel piccolo intestino facendo ripiegare quest’ultimo sistematicamente sopra lo strumento come una fisarmonica; successivamente si gonfia un primo palloncino per ancorare l’endoscopio al punto di arrivo, dopodiché si fa avanzare il tubo coassiale che “irrigidisce” il sistema e, gonfiato anche il secondo palloncino, si opera una trazione per “raddrizzare” le volute che si sono create con il primo avanzamento; a questo punto, mantenendo gonfi il palloncino del tubo coassiale e sgonfiando quello dell’enteroscopio si procede ulteriormente nell’ispezione del piccolo intestino. L’esame si esegue in lieve sedazione e analgesia e si può condurre sia per via orale che per via anale, a seconda che la sospetta lesione sia ipotizzata nella parte alta o bassa del piccolo intestino.

L’enteroscopia per videocapsula consiste nell’ingerire una capsula di 26x11 mm che porta una videocamera a un’estremità, un sistema di autilluminazione, due batterie e un radiotrasmettitore per un sistema di sensori posizionati sull’addome: questi sensori registrano le immagini che sono quindi elaborate in un’apposita “workstation" che fornisce un video di alta qualità.

Le indicazioni all’enteroscopia diagnostica sono rappresentate da: emorragie digestive occulte o oscure, malattia di Crohn, sospetti tumori intestinali, lesioni intestinali da FANS, stadiazione della celiachia.

Le principali applicazioni terapeutiche dell’enteroscopia con enteroscopio sono: il trattamento di lesioni emorragiche quali ad esempio le angiodisplasie; la biopsia; la polipectomia del piccolo intestino; l’estrazione di corpi estranei; la dilatazione di lesioni stenotiche.

Celiachia. La celiachia, nota anche come intolleranza al glutine, è una delle malattie genetiche a maggior rilevanza epidemiologica, caratterizzata da un’inappropriata risposta immunitaria mediata dalle cellule T contro il glutine presente nella dieta: il danno intestinale che ne deriva è rappresentato dalla distruzione dei villi e dall'iperplasia delle cripte. Il quadro clinico della malattia è molto eterogeneo con un gradiente di severità fenotipica che varia da forme silenti a forme aggressive con vomito, diarrea, anemia, importanti ritardi di crescita nei bambini, ecc. I test di screening sierologici sono basati sulla ricerca degli anticorpi antigliadina (AGA), antiendomisio (EMA) e antitransglutaminasi (tGT): la conferma di danno mucosale intestinale è comunque dipendente dall'esecuzione della biopsia e dell'analisi istologica.

La gliadina rappresenta la frazione alcol-solubile del glutine, in grado di attivare a livello della mucosa intestinale la risposta immunitaria anormale che porta all'atrofia dei villi. In fase florida di malattia, sono presenti anticorpi sierici diretti contro la gliadina, che tendono a scomparire dopo l'avvio del trattamento dietetico. Vengono in genere dosati in parallelo gli AGA di classe A, più specifici, e quelli di classe G, questi ultimi più sensibili. L'esame viene eseguito con una tecnica ELISA largamente automatizzata e i risultati espressi o come unità arbitrarie o in termini quantitativi. Oltre alla sensibilità non ottimale, decisamente inferiore rispetto ai test introdotti successivamente, è stata evidenziata ancor più insoddisfacente specificità dell'esame.

Trattasi di anticorpi diretti contro la matrice del collagene che "fascia" il muscolo liscio nell'intestino dei primati, il cosiddetto endomisio. Come tutti gli altri marcatori sierologici, sono presenti in fase florida e tendono a scomparire nel giro di pochi mesi dopo l'avvio della dieta a glutine. Vengono ricercati generalmente gli anticorpi di classe A, più sensibili rispetto a quelli di classe G. La ricerca degli EMA si esegue con tecnica di immunofluorescenza indiretta utilizzando, come substrato antigenico, l'esofago distale di scimmia o il cordone ombelicale umano. Al microscopio la positività degli EMA appare come un'intensa fluorescenza "a nido d'ape", di colore verde brillante. Il risultato viene espresso generalmente o in termini qualitativi (positivo/negativo) o semiquantitativi (la diluizione massima alla quale il siero si mantiene positivo).

tGT. L'enzima transglutaminasi tissutale rappresenta l'antigene principale responsabile dell'EMA positività. L'enzima, localizzato a livello della lamina propria intestinale, interviene modificando la struttura dei peptidi gliadinici aumentando l'affinità per il legame con le molecole HLA presenti sulle antigen-presenting cells (APC). Il dosaggio degli anticorpi anti-tTG offre caratteristiche di affidabilità simili a quelle degli EMA, con il vantaggio di una procedura ELISA automatizzata, non operatore-dipendente. Viene utilizzato un "kit" che impiega la tTG umana ricombinante quale antigene. È recente l'introduzione di un test "rapido" per la ricerca degli anti-tTG su goccia di sangue, il che consente di eseguire l'esame in ambulatorio. Anche con l'antigene umano tuttavia rimangono alcune situazioni difficili da inquadrare, caratterizzate da tTG-positività ed EMA-negatività (molto più raro il caso contrario).

L'analisi genetica riguarda la determinazione, mediante prelievo di sangue, degli alotipi di predisposizione per la celiachia (HLA DQ2 e DQ8). Si tratta di geni, appartenenti appunto al sistema HLA, la cui presenza indica soltanto la predisposizione allo sviluppo della celiachia.

Colonscopia. La colonscopia permette l’esplorazione visiva diretta del grosso intestino sino e oltre la valvola ileocecale. La procedura è tecnicamente più difficile, richiede una buona pulizia dell'intestino e ha una frequenza più alta di complicanze rispetto all’endoscopia del tratto digestivo superiore. Generalmente l’esame è ben tollerato, ma in molti casi (paziente ansioso, precedenti di chirurgia pelvica) è preferibile una sedazione secondo lo schema dell’endoscopia superiore. La tecnica consiste nell’inserire lo strumento sotto controllo diretto della vista cercando di raddrizzare le numerose curve dell’intestino mediante manovre di torsione, avanzamento, retrazione.

Le indicazioni sono costituite da:

*   reperti anomali al clisma opaco da approfondire;
*   sangue occulto positivo;
*   emorragia franca di origine inferiore stabilizzata;
*   valutazione preoperatoria di pazienti con cancro del colon;
*   screening per il cancro del colon;
*   diagnosi di malattia infiammatoria cronica intestinale.

Controindicazioni assolute sono:

*   peritonite;
*   perforazione;
*   colite infiammatoria severa;
*   diverticolite acuta.

Nella rettocolite ulcerativa si possono osservare lesioni di vario grado secondo l’attività della malattia: nella fase iniziale la mucosa appare granulosa (edema infiammatorio) con scomparsa della fisiologica rete vasale, iperemica, fragile al minimo trauma con spiccata tendenza al sanguinamento. Possono essere presenti piccole erosioni a “colpo d’unghia fino ad avere e proprie ulcere di varia morfologia e profondità. Le lesioni sono uniformemente distribuite su tutta la superficie del tratto interessato; nelle fasi di riparazione come conseguenza di fasi importanti di attività si formano escrescenze della mucosa in varie dimensioni e morfologia dette pseudopolipi infiammatori.

Nella colite amebica sono caratteristiche le ulcere a margine sopra elevato (ulcere sottominate a bottone di camicia).

Nel morbo di Crohn la colonscopia documenta varie lesioni quali afte, ulcere di varia morfologia con aspetto acciottolato, con distribuzione a salto delle lesioni. La biopsia può dimostrare vari aspetti di cui è caratteristico, quando presente, il granuloma epitelioide.

Il carcinoma del colon può apparire come una massa polipoide, irregolare, lobulata, facilmente sanguinante oppure come una stenosi ad anello di tessuto duro e sanguinante o come una rilevatezza sessile, rigida “a scodella”; in particolare il linfoma si presenta come una neoformazione vegetante. Attraverso la manovra endoscopica è possibile eseguire la biopsia per la conferma istologica.

I polipi facilmente evidenziabili possono essere sessili o peduncolati: vengono classificati istologicamente come adenomi tubulari, adenomi tubulo-villosi (polipi villog ghiandolari), adenomi villosi, polipi iperplastici, amartomi, polipi giovanili, carcinomi polipoidi, pseudopolipi, lipomi, leiomiomi.

Possono essere asportati con relativa facilità, mediante un’ansa elettrica che taglia e coagula. Caratteristico è l’aspetto della colite pseudomembranosa da antibiotici, con aree rilevate e iperemiche della mucosa.

Ecoendoscopia. Gli ecoendoscopi sono endoscopi che portano all’estremità distale un trasduttore a ultrasuoni collegato a una centralina ecografica. Esistono strumenti a scansione radiale di 360° C con immagini simili alla TAC, più adatti alla diagnostica e strumenti a scansione lineare con immagini simili all’ecografia percutanea, con i quali è possibile eseguire Figura 8.115. - Colonscopia: quadro di rettocolite ulcerativa di lieve entità con mucosa granulosa, iperemica, smaltata di muco.
Figura 8.116. Colonscopia: quadro severo di rettocolite ulcerativa con aree di erosione ulcerativa e ampie isole di mucosa.
Figura 8.117. Colonscopia: rettocolite ulcerativa in fase di attività (A) e in fase di parziale regressione con presenza di pseudopolipi (B).
Figura 8.118. Colonscopia: aspetto ad acciottolato della mucosa dell’ileo riferibile a malattia di Crohn.
Rettoscopia. La rettoscopia è un’indagine endoscopica ben tollerata e scevra di pericoli che consente di esplorare il canale anorettale, l’ampolla rettale e lo sfintere sigmoido rettale. La rettoscopia può essere effettuata nel corso di una colonscopia oppure utilizzando uno strumento più semplice detto rettoscopio. In condizioni normali la mucosa rettale appare rosea e offre a considerare delle pliche trasversali che sono l’equivalente endoscopico delle valvole di Houston. Se vi è una proctite catarrale la mucosa è arrossata e presenta in superficie evidenti fiocchi di muco. Se vi è una proctite ulcerosa sono dimostrabili le ulcerazioni dalle quali nel sospetto di un’amebiasi può essere prelevato del materiale per l’esame parassitologico.
I cancri appaiono come masse vegetanti, grigiastre, spesso sanguinanti; gli adenomi come polipi peduncolati a superficie liscia e con mucosa integra. Per l'accertamento delle emorroidi interne può essere adoperato un semplice divaricatore anale o meglio un cortissimo rettoscopio, denominato anuscopio.
Manometria rettale. La manometria rettale è una tecnica usata per registrare la pressione del retto e dello sfintere anale interno. La principale applicazione è la diagnosi del morbo di Hirschsprung, dove lo sfintere anale interno non si rilascia in risposta alla distensione del retto operato con un palloncino riempito d’aria. Utilizza lo stesso sistema della manometria esofagea. Il catetere da perfusione è assemblato con un palloncino in cui si introducono volumi variabili di aria per ricreare lo stimolo naturale alla defecazione.
Quantità. Le feci emesse da un individuo sano si aggirano sui 150-200 g nelle 24 ore.
L’aumento della quantità giornaliera di feci può essere dovuto a:
coprostasi cronica da megacolon o da atonia del colon; le scariche alvine sono molto distanziate e possono essere costituite da alcuni kg di feci;
insufficienza digestiva, quale l’insufficienza pancreatica, e malassorbimenti intestinali nel morbo celiaco, nella sprue e in misura minore negli itteri occlusivi e nelle dispepsie fermentative; le scariche alvine sono frequenti e costituite da abbondante materiale semiliquido;
diarree e dissenterie nelle quali si realizza un aumento numerico delle scariche alvine ma non necessariamente della quantità del materiale emesso.
La riduzione della quantità giornaliera delle feci può essere dovuta a: diete a base di carne e uova prive di pane e vegetali.
Consistenza. Le feci sono normalmente di consistenza semisolida e di forma cilindrica.
La consistenza solida è collegata a un più lungo soggiorno nell’intestino crasso.
Figura 8.123. Colonscopia: A) adenoma villoso del retto a sviluppo prevalentemente laterale; B) asportazione con mucosectomia endoscopica dopo infiltrazione sottomucosa con adrenalina e blu di metilene.
Figura 8.124. Colonscopia: l’immagine mostra zone iperemiche di rilevatezza della mucosa del colon riferibili a colite pseudomembranosa da antibiotici.
Figura 8.125. Ecoendoscopia: neoplasia del pancreas: A, B) immagini ecoendoscopiche; C) biopsia perendoscopica con ago sottile (particolare: ago inserito in ecoendoscopio).
con prolungata disidratazione. Negli stitici, le feci di consistenza aumentata sono spesso conformate a scibale isolate o a pallottole (feci caprine), presentandosi così come sono state modellate durante la lunga permanenza nel colon. Qualche volta le feci si presentano modellate a nastro o a matita; ciò può essere dovuto a uno spasmo o a una stenosi dell’ultimo tratto dell’intestino o dello sfintere anale.
La consistenza pastosa per la quale le feci non si presentano conformate a cilindri ma informi, attesta un più rapido transito delle materie che non hanno subito un’adeguata disidratazione a livello del crasso. Le ragioni dell’accelerato transito possono essere:
un eccessivo contenuto in residui alimentari indigeriti a azione eccitante sulla motilità del colon (cellulosa o grassi);
una primitiva ipermotilità (vagotonia, accentuato riflesso gastrocolico).
La consistenza liquida può essere dovuta a un accelerato transito delle materie oppure a un diminuito riassorbimento dei liquidi nel colon. Questo accade nelle diarree da enterite, da colite, da purganti, da tossici e in alcune malattie quali il colera e la dissenteria bacillare e amebica. In questi ultimi casi le feci perdono completamente i loro caratteri organolettici e il materiale emesso si presenta come un liquido siero mucoso o semplicemente mucoso.
Colore. Il colore delle feci è in diretto rapporto al loro contenuto in stercobilina:
-feci iperpigmentate: possono essere dovute a:
• prolungato soggiorno nel colon (stitichezza):
• aumentato contenuto di stercobilinogeno (feci pleiocromiche degli itteri emolitici);
feci giallo-verdastre (simili a quelle dei bambini lattanti): possono essere dovute a:
• accelerato transito delle materie che non consenta il fisiologico, adeguato attacco batterico della bilirubina con formazione di stercobilinogeno;
• diminuita escrezione biliare della bilirubina:
feci cretacee (del colore dell’argilla): sono dovute a:
• mancato arrivo della bile nell’intestino per occlusione del coledoco.
Il colore delle feci può essere anormale per la presenza di:
sangue che conferisce loro un colorito piceo, come pure la presenza di ferro, di carbone o di bismuto somministrati per bocca a scopo curativo;
caolino e solfato di bario che conferiscono alle feci un colorito bianco.
Odore. L’odore delle feci è dovuto ai processi di putrefazione che in esse normalmente avvengono e che sono accompagnati da produzione di scatolo. I processi putrefattivi sono esagerati per una lunga permanenza delle feci nell’intestino mentre le feci diarroiche per l’accelerato transito sono scarsamente maleolenti: così dicasi delle feci del colera e della dissenteria bacillare, che hanno un odore particolare, simile allo sperma o a pesce guasto.
Componenti anormali. Nelle feci può essere accertata la presenza delle seguenti componenti anormali:
residui alimentari indigenti: possono indicare una fistola gastrocolica, un accelerato transito o un insufficiente attacco enzimatico del cibo. Fra i residui accertabili all’esame macroscopico ricordiamo i residui carnei (nell’insufficienza gastrica), i residui vegetali (nell’accelerato transito), i grumi di grasso e le chiazze oleose (nella sprue e nell’insufficienza pancreatica cronica). L’esame microscopico sarà in grado di perfezionare questo accertamento ispettivo;
muco: normalmente secreto da specializzate strutture ghiandolari dell’intestino può essere aumentato in alcuni processi infiammatori intestinali e appare in forma di fiocchi biancastri, talora di membrane o di strisce nastriformi. Nella colite pseudomembranosa esso può rivestire il cilindro fecale. Osservato al microscopio presenta una struttura fibrillare o a nistachi che include qualche leucocita, qualche eritrocita o qualche cellula epiteliale;
pus: accertabile macroscopicamente solo nelle coliti ulcerative purulente e negli ascessi a partenza appendicolare, perirettale, parametrale svuotatisi nell’intestino. I corpuscoli del pus sono ben apprezzabili al microscopio come leucociti isolati o ammassi di piociti;
sangue: nelle melene fa assumere un carattere piceo alle feci il quale ne denunzia la provenienza alta; nelle proctorragie il sangue è invece rosso rutilante e il cilindro fecale presenta tracce di sangue solo in superficie;
calcoli di colesterina (di provenienza biliare per fistolizzazione della colecisti nel tubo digerente): sono leggeri e galleggiano nell’acqua, poco colorati e facilmente sezionali al contrario dei calcoli di bilirubina che sono di colore verdastro scuro, sfaccettati e duri. I calcoli pancreatici e i coproliti sono duri per l’elevato contenuto in calcio;
— parassiti (tenie, ascaridi e ossiuri): sono ben apprezzabili macroscopicamente:
• le tenie sono vermi piatti (platelminti); si distinguono una Taenia solium e una Taenia saginata, lunghe molti metri (fino a 6-12 metri), e tenie di minor lunghezza come il botriocefalo (1-5 metri) e la Hymenolepis nana (4-5 cm). Le Taeniae solium e saginata sono costituite da una lunga successione di proglottidi di colore biancastro (frammenti rettangolari schiacciati, della lunghezza di alcuni centimetri, della larghezza variabile da 1 a 10 mm). Le proglottidi vanno assottigliandosi verso l’estremità cefalica del verme dove si trova lo scolice o testa, della grandezza di una capocchia di spillo. Questa deve essere accuratamente ricercata dopo che il verme è stato espulso a seguito del trattamento con vermifughi: all’uopo si procede all’esame del parassita raccolto in una bacinella con acqua tiepida;
• gli ascaridi (Ascaris lumbricoides) sono nematelminti della lunghezza di 15-30 cm, a sezione rotondeggiante, vivono nell’intestino talvolta in numero così elevato da costituire dei gomitoli e da essere causa di sindromi occlusive;
• gli ossiuri (Oxiuris vermicularis) sono piccoli nematelminti di 3-12 mm; le femmine sono più lunghe dei maschi. Abitano nel colon e nel retto. Si presentano come piccoli vermi allungati bianchi e mobili.
Esame microscopico. Per allestire un preparato microscopico di feci a fresco, una piccola porzione di feci viene prelevata con un’ansa e disciolta in una goccia di soluzione fisiologica tiepida; viene posta quindi su di un vetrino portaoggetti, ricoperta con un vetrino coprioggetti ed esaminata al microscopio a secco usando un ingrandimento medio.
I residui vegetali appaiono come cellule poligonali o peli vegetali, agevolmente riconoscibili nella loro struttura.
I residui di tessuto connettivo appaiono come fibre sottili che il trattamento con acido acetico al 30% non distrugge, al contrario di quanto accade per i filamenti di muco: depongono per un’insufficienza gastrica essendo il collagene digerito solo dalla pepsina.
Le fibre muscolari si presentano in frammenti di grandezza variabile: la buona conservazione della striaatura trasversale e dei nuclei indica un’insufficienza pancreatica.
I granuli di amido possono essere riconosciuti a fresco per la loro struttura a cerchi concentrici; una colorazione con soluzione iodio iodurata di Lugol, perfezionerà l’indagine colorando l’amido in blu: l’amilorrea è indice di insufficienza pancreatica.
I grassi neutri appaiono a fresco come minuscole gocce opache rotonde o ovali; gli acidi grassi si presentano in - Figura 8.126. Esame microscopico delle feci: residui vegetali indigeriti: A) cellule vegetali B) pelo vegetale; C) vaso vegetale (ingrandimenti: 432 x).

Figura 8.127. Esame microscopico delle feci: A) piccolo ingrandimento; B) forte ingrandimento. Fibre carnee con la tipica striatura trasversale e acidi grassi colorati in rosso dalla fucsina. Malassorbimento intestinale in insufficienza pancreatica cronica.
Un esame delle feci previa colorazione elettiva con Sudan III oppure con reattivo di Hecht fornisce immagini più sicure: la loro abbondanza è indice di steatorrea (Vedi “ Semiotica funzionale del pancreas esocrino” a pag. 548).
Le uova di tenia possono essere riconosciute all’esame microscopico a fresco delle feci: hanno dimensioni di 20-30 µm, sono leggermente ovalari o tondeggianti, di colore bruno scuro, avvolte da una zona corticale raggiata detta impropriamente guscio (Fig. 8.128). Talvolta nell’interno dell’uovo possono essere apprezzate sei strie parallele: sono gli abbozzi degli uncini della testa. Le uova di ascaridi fecondate sono ellittiche, di 40-70 µm di diametro, di colore giallo bruno, presentano ai due poli uno spazio chiaro fra il contenuto e il guscio. Le uova non fecondate possono essere di difficile riconoscimento per il loro profilo irregolare (Fig. 8.128). Le uova di ossiuri che possono essere raccolte sulla cute perianale, sono incolore e asimmetricamente ovalari della larghezza di 15-25 µm e della lunghezza di 50 µm; presentano un guscio sottile a doppio contorno. L'embrione può essere in esse visualizzato molto bene nei primi stadi di sviluppo (Fig. 8.128).
La Giardia lamblia e il Trichomonas hominis sono dei flagellati di forma piramidale, schiacciati, lunghi 15-20 µm, attivamente mobili per i flagelli di cui sono dotati.
L’Entamoeba histolytica va ricercata a fresco (Fig. 8.129): si stempera in una goccia di soluzione fisiologica tiepida posta su di un vetrino porta oggetti un piccolo fiocco di muco prelevato da feci da purgante. È preferibile usare per questo esame la terza o la quarta scarica che dovranno essere esaminate appena emesse o conservate in termostato a 37 °C in capsula di Petri coperta per evitare l’essiccazione.

Figura 8.128. Le uova dei più comuni vermi intestinali quali appaiono all’esame microscopico delle feci.
Figura 8.129. Entamoeba histolytica: tipico movimento ameboide di una forma vegetativa.
Coprocoltura. La coprocoltura è l’esame batteriologico delle feci. Lo scopo della coprocoltura è di isolare e identificare eventuali germi patogeni presenti nell’ambito intestinale; essa ha un notevole valore dal punto di vista diagnostico terapeutico ed epidemiologico. La presenza di batteri patogeni nelle feci indica generalmente la malattia corrispondente ai germi coltivati, ma è intuibile l’importanza di identificare sulla scorta di una coprocoltura i portatori sani di questi germi per prevenirne la diffusione nella collettività. L’isolamento delle salmonelle, delle shigelle, del vibrione colerico ha un interesse medico ed epidemiologico particolare, ma oggi si è presentata, in ambito ospedaliero e/o a seguito di prolungati trattamenti antibiotici, una nuova patologia da germi opportunisti intestinali (soprattutto stafilococchi) responsabili di gravi enteriti e anche di sepsi mortali.
Figura 8.130.-Piastra con terreno di coltura Agar SS contenente numerose colonie di Salmonella.
L’ameba può apparire in forma vegetativa come un protozoo, dotato di movimenti attivi per i quali il suo profilo viene continuamente a cambiare (emissione di pseudopodi). Le sue dimensioni variano da 20 a 40 µm, il suo corpo è intensamente rifrangente e lascia riconoscere una zona granulosa centrale detta endoplasma e una zona chiara traslucida periferica detta ectoplasma. Contiene spesso eritrociti fagocitati (ematofagia) e raramente batteri, al contrario dell’Entamoeba coli (che non è patogena). Possono essere visualizzate le cisti, corpiccioli sferici o ovali, incolore, di 5-20 µm di diametro, dotati di parete abbastanza spessa e di quattro nuclei piccoli generalmente ben evidenti.
Coprocoltura
L'esame viene eseguito su feci o su tamponi rettali. Con apposita ansa da 10 µl vengono prelevate piccole quantità di feci che vengono quindi seminate su diversi terreni di coltura: XLD per le Enterobacteriaceae, Sabouraud per i miceti, Agar Yersinia e Agar Campylobacter. Un'ansata di feci viene anche introdotta in una provetta sterile con 10 ml di brodo selenite, che costituisce un terreno elettivo per la crescita della Salmonella sp. In una fase successiva si pongono i terreni XLD, Sabouraud e la provetta con selenite in termostato a 37°C per 24 ore, mentre l’Agar Yersinia viene posto in termostato a 32°C per 48 ore: la piastra Agar Campylobacter viene introdotta in giara con busta per produzione di microaerofilia al 10 % di CO2 e quindi posta per 48 ore in termostato a 41 °C. Il brodo selenite viene seminato, dopo 24 ore, con ansa da 10 µl su piastra di Agar SS (terreno selettivo per Salmonella e Shigella) e quindi posto a 37°C per altre 24 ore (Fig. 8.130).
Altre piastre su cui possono essere seminate le feci sono: Agar Aeromonas, terreno selettivo per Aeromonas hydrophila; Agar sale mannite, terreno selettivo per stafilococchi, Agar Mac Conckey sorbitolo, terreno selettivo o differenziale per la ricerca di E. coli 0157. Tutte queste piastre vengono quindi poste in termostato a 37°C per 24 ore. Per l'identificazione a livello di specie di bacilli Gram negativi anaerobi e aerobi facoltativi vengono attualmente utilizzati sistemi automatici di lettura che utilizzano appositi pannelli (pannelli Microscan) (Fig. 8.131). Questi pannelli vengono impiegati anche per la determinazione della sensibilità agli agenti antibiotici (antibiogramma). L'identificazione si basa sulla rilevazione del cambiamento di pH, sull'utilizzo del substrato e sulla crescita in presenza di agenti antibiotici dopo 16-42 ore di incubazione a 35°C.
Le uova di Ancylostoma duodenale passano abbondantemente negli escrementi: sono di forma ellittica (30-40 µm per 60-80 µm), dotate di cuticola trasparente chiara e di un'evidente segmentazione dell’embrione nell’interno.
I n condizioni normali il bolo attraversa l’esofago in modo compatto e raggiunge lo stomaco in un secondo circa. In condizioni patologiche (disfagia) il bolo si frammenta nel passaggio attraverso l’esofago e raggiunge lo stomaco dopo diversi secondi. A volte sono presenti movimenti retrogradi (discinèsia), altre volte il bolo non raggiunge lo stomaco e staziona nell’esofago dilatato (acalasìa, stenosi).
Reflusso gastro-esofageo e svuotamento gastrico
Alla fine dello studio del transito esofageo, il paziente viene invitato a bere 100-200 cc di liquidi in modo da lavare l’esofago e riempire lo stomaco; successivamente si esegue una registrazione scintigrafica dinamica per sorprendere eventuali reflussi gastro-esofagei e misurare i tempi dello svuotamento gastrico.
Reflusso duodeno-gastro-esofageo
Molte sindromi dispeptiche sono sostenute da un reflusso di bile nello stomaco ed eventualmente nell’esofago;
Figura 8.131. Pannello per l’identificazione di germi Gram-negativi anaerobi e aerobi facoltativi e per la determinazione dell’antibiogramma.
Calprotectina fecale
È una proteina legante il calcio e lo zinco presente nei neutrofili, dove è largamente rappresentata nel citosol, e a più basse concentrazioni nei monociti e nei macrofagi. La sua determinazione nelle feci può essere quindi utilizzata come marcatore dell'infiltrazione dei neutrofili nel lume intestinale e di conseguenza come marcatore indiretto dell'infiammazione intestinale. Aumentati livelli di calprotectina fecale si riscontrano soprattutto nelle malattie infiammatorie intestinali (rettocolite ulcerosa, malattia di Crohn), in alcune neoplasie del tratto gastroenterico e più in generale in tutte le patologie che implicano un processo infiammatorio (patologie peptiche, diverticoliti, enterocoliti infettive). La valutazione della calprotectina fecale può essere quindi utile: per monitorare l'attività infiammatoria intestinale; per individuare una recidiva di malattia; nel follow-up terapeutico. I valori di calprotectina fecali sono espressi in µg/g: < 15 nella norma; 15-60 µg/g flogosi a carico della mucosa intestinale; > 60 µg/g flogosi di alto grado.

Esofago e stomaco
In pazienti che lamentano disfagia o dispepsia, uno specifico esame scintigrafico fornisce utili informazioni sulle modalità del transito esofageo del bolo alimentare, è in grado di svelare eventuali reflussi gastro-esofagei e permette di misurare i tempi dello svuotamento gastrico.
Transito esofageo
Il paziente viene preparato a deglutire in un singolo bolo una soluzione radioattiva ("99mTc: 10 mCi) e contemporaneamente si esegue una scintigrafia dinamica rapida (5-10 immagini al secondo). L’analisi computerizzata di tutta la sequenza scintigrafica attraversa i vari segmenti dell’esofago
Figura 8.132. Reflusso duodeno-gastro-esofageo in un paziente sottoposto a gastrectomia.
quando il contenuto intestinale radioattivo ha raggiunto il retto. L’esame consente di ricostruire la morfologia del colon e di misurare i tempi del transito intestinale totale e dei vari segmenti. In condizioni normali l’esame mostra un colon di normale morfologia, mentre il tracciante raggiunge il retto entro 24 ore. In condizioni patologiche si osserva la presenza di un dolico-megacolo o di un dolico-megasigma, mentre i tempi di transito sono estremamente rallentati (> 48 ore). Non è infrequente osservare un colon normale con un transito normale, ma un ristagno del contenuto nel retto (Fig. 8.133).
Emorragie digestive
Per verificare se esiste un sanguinamento digestivo (o extradigestivo) si marca con 99mTc un campione di globuli rossi del paziente, che poi viene reiniettato. La presenza e la sede di un’emorragia è evidenziata, nello scintigramma, come una raccolta di globuli rossi marcati (Fig. 8.134).
Figura 8.133. Transito intestinale patologico per movimenti retrogradi del contenuto del sigma. "" Figura 8.144. -Tomografia assiale computerizzata dell’addome: alterazioni focali a carico del 4° e del 5° segmento del fegato, scarsamente impregnate da parte del mezzo di contrasto, riferibili a lesioni secondarie.
Figura 8.145. Tomografia assiale computerizzata dell’addome in cisti da echinococco multiple del fegato: alcune presentano una sepimentazione, altre le cisti figlie al loro interno.
Figura 8.146. Tomografia assiale computerizzata dell’addome con mezzo di contrasto: presenza di angioma nel lobo sinistro del fegato.
Scintigrafia epatica ed epatobiliare
Lo studio scintigrafico del fegato viene effettuato utilizzando due categorie di radiofarmaci, la cui scelta dipende dal problema clinico:
— radiofarmaci captati dalle cellule del sistema reticolo istiocitario (RSI): scintigrafia epatica;
— radiofarmaci captati dagli epatociti e secreti nella bile: scintigrafia epatobiliare.
Scintigrafia epatica
Nel fegato è presente oltre il 90% del sistema reticolo istiocitario, rappresentato dalle cellule di Kupffer, il resto è diviso fra milza e midollo osseo. Queste cellule captano avidamente le sostanze colloidali (particelle submicroniche). Il radiofarmaco, pertanto, è rappresentato da un colloide marcato con 99mTc; esso viene iniettato per via venosa alla dose di 2-5 mCi e la captazione è rapida, per cui l’esame scintigrafico viene eseguito dopo 15-30 minuti. L’aspetto del fegato normale è molto variabile: le sue dimensioni dipendono dalla taglia del paziente e la sua morfologia è variamente influenzata dalla pressione endoaddominale e dalla compressione dei visceri.
In condizioni patologiche il quadro scintigrafico è molto variabile. Si possono osservare difetti di captazione dovuti a processi sostitutivi (tumori primitivi, metastasi, ascessi, cisti parassitane, angiomi); in presenza di epatite cronica il fegato appare ingrandito, mentre la captazione è globalmente ridotta, la milza è spesso ingrandita e ipercaptante e vi è un’evidente captazione nel midollo osseo (ridistribuzione extraepatica). In caso di cirrosi epatica il fegato è ridotto in volume e ipocaptante con evidente splenomegalia ipercaptante e visualizzazione intensa del midollo osseo.
Scintigrafia epatobiliare
Il radiofarmaco è rappresentato dall’acido trimetiliminodiacetico marcato con 99mTc (HIDA 99mTc), somministrato a digiuno per via venosa alla dose di 2-5 mCi; immediatamente dopo vengono eseguiti scintigrammi serati per circa 30 minuti. In condizioni normali nei primi minuti (5-10) dopo la somministrazione il radiofarmaco è concentrato prevalentemente nel fegato, di cui si possono apprezzare la sede, la morfologia e le dimensioni; successivamente il radiofarmaco compare nelle vie biliari intraepatiche, quindi nella via biliare principale (dotti epatici), nella colecisti, nel coledoco e infine nel duodeno (20-30 minuti). Da qui il tracciante segue la progressione del contenuto intestinale. In condizioni patologiche il quadro scintigrafico è molto variabile e dipende dalla patologia di base che decorre con ittero. Oggi molte di queste patologie sono agevolmente studiate con l’ecografia; ma in alcuni casi la scintigrafia epatobiliare è di grande aiuto.
Nell’ittero neonatale l’esame scintigrafico dirime l’ittero epatitico (visualizzazione anche tardiva delle vie biliari) dall’atresia delle vie biliari: L'addome acuto da coleperitoneo può essere confermato per il reperimento di radioattività in peritoneo. Ma l’indicazione principale è la ricerca del reflusso duodeno-gastro-esofageo.
Ecografia epatica
L’ecografia è in grado di fornire utili informazioni in alcune condizioni di patologia del fegato e delle vie biliari. L’esplorazione ecografica del fegato viene fatta in tempo
Figura 8.141. Tomografia assiale computerizzata dell’addome: è possibile apprezzare a carico del fegato una voluminosa neoformazione rotondeggiante riferibile a epatocarcinoma; risultano facilmente riconoscibili i due reni, l’aorta, il corpo vertebrale, lo stomaco e l’ansa duodenale.
Figura 8.142. Tomografia assiale computerizzata dell’addome: l’esame mostra la dilatazione delle vie biliari intraepatiche causata da un colangiocarcinoma della confluenza degli epatici.
Figura 8.143. -Tomografia assiale computerizzata dell’addome: nel contesto di un quadro di cirrosi epatica è possibile apprezzare a carico del lobo epatico destro quattro lesioni focali ipervascolari riferibili a epatocarcinoma.
reale e non ammette interposizione di spazi gassosi o di tessuto osseo tra fegato e sonda. Viene eseguita su paziente supino, in apnea inspiratoria con una serie di scansioni adiacenti onde avere un'immagine completa del volume dell’organo. Si procede inizialmente a una scansione longitudinale che dà una visione laterale di sezioni parasagittali del fegato, poi viene effettuata una scansione trasversale che fornisce immagini quali si possono “vedere dal fondo del letto”.
In tesi generale:
gli echi sono tanto più nitidi e di alto livello (immagini bianche) quando sono riflessi da interfacie aventi una grande diversità di impedenza acustica;
i tessuti omogenei condizionano echi di bassa ampiezza e appaiono come immagini grigie;
gli spazi liquidi sono ecoprivi e appaiono come immagini nere.
In condizioni normali il fegato si disegna come una massa grigia, omogenea, dotata di echi di debole ampiezza; echi di più alto livello segnalano le pareti venose in forma di piccoli anelli o di sezioni longitudinali. Un marcato aumento dell’ecogenicità a margini netti, si osservano negli angiomi; la presenza di grasso all’interno dell’epatocita condiziona nella steatosi epatica un aumento della riflettenza.
Zone intraepatiche ecoprive (di colore nero) possono essere realizzate da cavità liquide ma anche da masse emorali (queste ultime difficilmente apprezzabili se di diametro inferiore ai 2 cm):
negli ascessi epatici le zone ecoprive sono per lo più multiple per la concamerazione dell’ascesso e presentano margini irregolari;
nelle cisti lo spazio ecoprivo è ben definito e nel caso della cisti da echinococco può essere delimitato da una parete spessa ricca di echi o da una parete laminata, e la cavità cistica può palesare al suo interno le cisti figlie;
nelle neoplasie le immagini sono meno significative; possono essere presenti singole o multiple aree ecoprive se la massa neoplastica presenta necrosi o emorragia centrale; ma altre volte il tumore si manifesta come un’immagine più ricca di echi rispetto al parenchima circostante.
Puntura esplorativa del fegato
La puntura esplorativa del fegato è giustificata allorché si sospetti l’esistenza di una raccolta ascessuale. Va praticata con un apposito ago, sotto guida ecografica. Il paziente viene disposto semiseduto con il braccio destro sollevato sopra la testa. Previa disinfezione e anestesia locale, l’ago viene infisso nello spazio intercostale, attraversa lo sfondato pleurico e il diaframma e penetra nel fegato:
se esce pus giallo-verdastro si tratta di un ascesso da piogeni;
se esce pus fetido si tratta di un ascesso da germi gasogeni (quasi sempre il Bacterium coli);
se esce liquame color cioccolato si tratta di un’epatite amebica colliquata.
All’esame microscopico: nel pus saranno osservati leucociti in stato più o meno avanzato di disfacimento e un’abbondante flora microbica che consente la diagnosi eziologica. Maggiori informazioni possono essere desunte da un esame colturale e da un antibiogramma. Il liquame color cioccolato risulta costituito da materiale amorfo (cellule epatiche disfatte,
Figura 8.156. A) Ascesso epatico che determinava un sollevamento dell’emidiaframma destro; B) la puntura esplorativa dava esito a pus contenente agglomerati e catenelle di streptococchi.
rare cellule epatiche conservate, eritrociti e leucociti). Eccezionalmente potrà essere dimostrata la Entamoeba histolytica che si annida nella parete della sacca dove il tessuto epatico è ancora vivente. Se è stata punta una cisti da echinococco, uscirà del liquido limpido acquoso: la puntura esplorativa è in tal caso estremamente pericolosa: può determinare infatti uno shock anafilattico. La puntura del fegato ecoguidata può essere effettuata a scopo diagnostico in presenza di formazioni nodulari di sospetta natura neoplastica, oppure a scopo terapeutico per effettuare l’alcolizzazione di lesioni neoplastiche primitive o secondarie.
Laparoscopia
La faccia inferiore del fegato può essere osservata mediante la paroscopia (peritoneoscopia). Questa procedura richiede una piccola incisione nella parete addominale attraverso la quale viene introdotto il perito- Figura 8.157. La laparoscopia (cirrosi epatica): si osservi sul lobo sinistro (a destra del fotogramma, una formazione liscia a superficie convessa riferibile a una grossa cisti da echinococco.
Semeiotica funzionale del fegato. Il fegato è l’organo centrale dei processi metabolici dell’organismo: numerose sono le reazioni chimiche che in esso si realizzano ma sfortunatamente solo poche possono essere utilizzate nella pratica clinica come prove funzionali. In presenza di un’atrofia giallo-acuta, condizione di gravissimo deficit funzionale, le principali alterazioni metaboliche possono essere così riassunte:
aumento della bilirubinemia: una delle principali funzioni del fegato consiste nella captazione e nella glicuronoconiugazione della bilirubina e nell’escrezione di questa nell’intestino attraverso i canalicoli e i dotti biliari;
caduta della glicemia: il glucosio assorbito dall’al ibo digerente viene polimerizzato e immagazzinato nel fegato in forma di glicogeno che costituisce la principale riserva di idrati di carbonio alla quale l’organismo può attingere; il fegato è inoltre l’organo centrale della gluconeogenesi cioè della trasformazione di alcuni aminoacidi in glucosio;
diminuzione dell’azotemia con aumento dell’aminoacidemia: al fegato spetta il compito di procedere alla deaminazione degli aminoacidi e alla sintesi dell’urea, principale catabolita del metabolismo proteico; se manca il fegato, la deaminazione degli aminoacidi e la sintesi dell’urea non potranno effettuarsi;
difetto di coagulabilità del sangue dovuto a ipoprotrombinemia: la protrombina è infatti una sostanza proteica sintetizzata dal fegato.
Esse indicano:
un’alterazione riguardante il catabolismo e l’escrezione della bilirubina;
un’alterazione riguardante il metabolismo degli idrati di carbonio;
un’alterazione riguardante la sintesi dell’urea e il catabolismo degli aminoacidi;
un’alterazione riguardante la sintesi della protrombina
Nelle insufficienze epatiche abituali:
il metabolismo della bilirubina è frequentemente alterato;
il metabolismo dei carboidrati è scarsamente interessato;
il metabolismo dell’urea è scarsamente significativo per quanto riguarda i livelli azotemici e aminoacidemici; ha invece notevole valore la misurazione dell’ammoniemia;
il metabolismo della protrombina conserva il suo significato diagnostico;
il metabolismo delle plasmaproteine ha parimenti un notevole valore nello studio di alcune epatopatie;
le clearance epatiche possono fornire elementi specifici di interesse dal punto di vista funzionale.
Maggior attualità rivestono:
gli indici di citolisi epatica;
gli indici di colestasi;
gli antigeni e anticorpi correlati ai virus delle epatiti A, B e C (nell’ambito delle epatiti acute e croniche).
Iperbilirubinemia
Il valore diagnostico dell’iperbilirubinemia, dell’iperurobilinuria e della coluria è trattato nel capitolo sull’ittero (a pag. 100). Ai fini di una valutazione della funzionalità epatica ricordiamo che:
Viperbilirubinemia può essere dovuta a:
• un carico eccessivo di bilirubina libera (caso delle anemie emolitiche);
• un difetto di captazione, coniugazione o escrezione del pigmento biliare a livello degli epatociti;
• un ostacolo al deflusso biliare;
Viperurobilinuria può essere dovuta a:
• un catabolismo eccessivo della bilirubina (caso delle iperemolisi);
• un’insufficienza epatocellulare;
la coluria può essere dovuta a:
• all’anormale presenza in circolo di bilirubina coniugata, come accade in molte epatopatie;
• a ostruzione biliare.
Ammoniemia
Il fegato è l’organo più importante di depurazione del sangue dall’ammoniaca. Nelle insufficienze epatiche gravi l’ammoniaca non inattivata dal fegato raggiunge l’encefalo dove la sua incorporazione come acido glutammico comporta sottrazione di acido alfa-chetoglutarico al ciclo di Krebs; questo meccanismo biochimico sottrae energia (ATP) alle cellule nervose ed è considerato in larga parte responsabile dell’encefalopatia epatica e quindi del coma epatico.
ADDOME
L’ammoniemia normale è compresa fra 30 e 90 mg %.
Nella cirrosi epatica l’ammoniemia è superiore alla norma. L’iperammoniemia della cirrosi epatica si manifesta in circostanze precise:
un’ammoniogenesi intestinale batterica esaltata per alimentazione carnea o per emorragia digestiva;
un’ammoniogenesi renale esaltata per abuso di diuretici tiazidici;
uno shunt porta-cava realizzato chirurgicamente (o estesi circoli collaterali che convogliano sangue portale nella grande circolazione senza che questo sia stato depurato dall’ammoniaca).
Nel coma epatico vengono raggiunti o superati valori di 120-150 mg %. In questi casi l’ammoniemia ha un grande valore prognostico.
Protrombinemia
L’insufficienza epatica comporta una più o meno rilevante ipoprotrombinemia. Nella valutazione di un’ipoprotrombinemia bisogna tenere presenti due circostanze precise:
un difetto di assorbimento intestinale della vitamina K che è indispensabile perché gli epatociti possano effettuare la sintesi della protrombina. La vitamina K è una vitamina liposolubile che può essere assorbita soltanto se un normale quantitativo di bile affluisce nell’intestino; pertanto osserveremo ipoprotrombinemia negli itteri da occlusione;
un difetto nella sintesi epatica della protrombina per reale insufficienza epatocellulare.
In entrambi i casi si realizza una sindrome emorragica.
La prova di Koller, cioè la misurazione della protrombina prima e dopo carico parenterale (5 -10 mg) di vitamina K, consente di stabilire se in un paziente itterico la responsabilità dell'ipoprotrombinemia deve essere attribuita alla colestasi oppure a un'insufficienza epatocellulare: nel primo caso la protrombinemia ritorna a valori normali dopo 24 ore, nel secondo caso no.
Plasmaproteine
Un’ipoalbuminemia si realizza costantemente nell’insufficienza epatica; le albumine sono infatti proteine sintetizzate dal fegato. Nei casi più gravi si realizza anche un’ipofibrinogenemia. In molte epatopatie croniche l’ipoalbuminemia si associa ipergammaglobulinemia stante la rigogliosa proliferazione mesenchimale propria di queste forme morbose. Si realizza così nel tracciato elettroforetico una diminuzione della cuspide delle albumine con alta cuspide gammaglobulinica a base larga. Ciò comporta inversione del quoziente A/G.
Alfa-fetoproteina
L'alfa-fetoproteina (AFP), un'arglobulina, è una proteina sierica fetale rilevabile in concentrazione maggiore nel primo semestre di gestazione; essa scompare dopo 3-4 settimane dalla nascita. Ricompare nel sangue in soggetti adulti affetti da tumori maligni del fegato (epatomi primitivi o secondari a cirrosi) e molto raramente in metastasi epatiche da cancri dello stomaco e in teratomi genitali maligni del bambino.
Clearance epatiche
Alcune sostanze estranee all’organismo possono essere captate dal fegato ed eliminate con la bile: la valutazione della loro cinetica può fornire utili indicazioni. Queste sostanze sono: la bromosulfonftaleina, diffusa mente impiegata sino agli anni’70, trova il suo impiego nella diagnosi della sindrome di Dubin Johnson; il verde indocianina, il galattosio, la caffeina, l’aminopirina marcata con 13C (breath test).
Indici di citolisi epatica
La misurazione di determinate attività enzimatiche nel sangue quale espressione della sofferenza di tessuti contenenti normalmente tali enzimi in elevata concentrazione ha grande importanza diagnostica. Il passaggio nel sangue di questi enzimi è un indice di citolisi e presenta una buona proporzionalità con il grado di distruzione “anatomica” delle cellule che li contengono. Fra gli enzimi quelli che nella pratica assumono il maggiore significato sono la transaminasigliitammico-ossalacetica (SGOT), conosciuta anche come aspartato aminotransferasi (AST) e la transaminasi glutammico-piruvica (SGPT), detta anche alanina aminotransferasi (ALT), che non sono sempre espressione di citolisi epatica ma in molti casi rispecchiano una citolisi miocardica (infarto del miocardio) o muscolare (miositi e miopatie). È necessario pertanto valutare sempre se esistono i presupposti clinici per attribuire un’ipertransaminasemia al cuore (o ai muscoli) piuttosto che al fegato. In genere il rapporto SGOT/SGPT è a vantaggio delle SGOT nelle citolisi muscolari mentre nelle epatopatie si osserva un’inversione di questo rapporto.
Transaminasi
La transaminasi glutammico-ossalacetica è un enzima che promuove il trasferimento reversibile del gruppo NH2 dall’aspartato al chetoglutarato (che essa trasforma rispettivamente in ossalacetato e glutammato): quanto maggiore è il contenuto in transaminasi del siero tanto maggiore è il trasferimento del gruppo NH2 da un substrato aspartato glutammato secondo la formula che riportiamo:
Transaminasi CO glutammicoCOOH c k — |n h2 || ossalacetica COOH cboHaspartato a-chetoglutarato ossalacetato glutammato
La transaminasi glutammico-piruvica (SGPT) catalizza la trasformazione dell’alanina e del chetoglutarato in piruvato e glutammato; la trasformazione è tanto maggiore, quanto maggiore è la concentrazione di questo enzima.
I valori normali di SGOT e SGPT non sono superiori alle 40 U. In condizioni patologiche i valori si aggirano attorno alle 200-300 U ma possono raggiungere 1000-2000 U e oltre.
Nelle necrosi epatiche (particolarmente nelle epatiti virali) la transaminasemia è molto elevata e proporzionale all’estensione della necrosi cellulare. Nelle epatiti è caratteristica l’inversione del rapporto SGOT/SGPT. Nelle necrosi miocardiche i livelli sono in genere mediamente elevati.
Determinazioni seriate del tasso di transaminasi nel siero acquistano un notevole valore pratico allorché si vuole seguire l’evoluzione di un’epatite: valori persistentemente elevati indicano una possibile evoluzione in epatite cronica aggressiva (la quale va differenziata dall’epatite cronica persistente di prognosi meno severa); la distinzione trova elementi probativi dall’esame ago bioptico.
Utili criteri di laboratorio sono una persistente iperbilirubinemia e un aumento delle gammaglobuline, delle immunoglobuline G e dell’antigene emia Australia; la splenomegalia è parimenti frequente.
Y-Glutamil-transpeptidasi
Il dosaggio delle gamma glutamiltranspeptidasi (gGT) nel siero ha assunto un valore pratico nello studio funzionale del fegato: il suo aumento può essere indicativo, oltre che di un danno epatocellulare, anche di colestasi.
Il dosaggio della nitroanilina viene fatto spettrofotometricamente valutando l'assorbimento a 405 nm. I valori normali di g-GT nel siero non superano le 50 U/l. I valori patologici significativi di compromissione del fegato si aggirano in media sulle 150 U/l.
Indici di colestasi
Nella diagnostica pratica è importante valutare se un ittero è dovuto ad alterazione degli epatociti o a un difficile scarico della bile (colestasi). La colestasi può riconoscere differenti livelli di origine:
ostruzione del coledoco o delle vie biliari principali (colestasi extraepatica)- ostruzione a livello delle più fini diramazioni dell’albero biliare (colestasi intraepatica).
I più preziosi indici di colestasi riguardano:
la bilirubinemia;
la colalemia;
la fosfatasemia alcalina;
la colesterolemia.
Bilirubinemia
Colalemia
Gli acidi biliari primari (acido colico e acido chenodesossicolico) sono prodotti nel fegato a partire dal colesterolo e dal fegato sono coniugati con la glicina e la taurina a formare acido glicocolico e acido taurocolico che vengono escreti con la bile. Nell’intestino l’acido glicocolico e l’acido taurocolico sono in parte degradati dalla flora batterica ad acido desossicolico e acido litocolico (i cosiddetti acidi biliari secondari), ma in parte vengono riassorbiti e ritornano al fegato per essere poi riescreti con la bile (circolo entero-epatico degli acidi biliari).
La concentrazione ematica degli acidi biliari aumenta:
quando sia compromessa la possibilità che essi vengano escreti nell’intestino per colestasi intra o extra epatica;
quando il fegato non riesce a estrarli dal sangue portale per insufficienza metabolica epatocellulare;
quando esiste uno shunt porto sistemico (caso delle cirrosi con ipertensione portale).
I più alti valori colalemia sono riscontrati nelle ostruzioni delle vie biliari intra e extra epatiche, ma un’elevata colalemia si trova anche nelle epatiti acute, nell’epatite cronica aggressiva, nella steatosi epatica degli alcolisti e nelle cirrosi del fegato.
L’ipercolalemia è pertanto un significativo anche se aspecifico indice per valutare la funzione epatocellulare e per sospettare l’esistenza di uno shunt porto cavale oltre che per confortare la diagnosi di colestasi.
Fosfatasemia alcalina
La fosfatasi alcalina è prodotta in grande quantità dagli osteoblasti: passa in circolo e viene attivamente captata dal fegato che l’elimina con la bile. Pertanto un’iperfosfatasemia alcalina può dipendere:
da eccessiva produzione ossea dell’enzima (morbo di Paget, osteomalacia, iperparatiroidismo, metastasi ossee di tipo osteocondensante, riparazione di fratture);
da un’ostruzione delle vie biliari o comunque da un difetto di scarico della bile (itteri ostruttivi);
da epatopatie che decorrono con una forte riduzione della massa epatica cellulare;
da neoplasie del fegato primitive o secondarie che producano attivamente l’enzima. In questi casi l’iperfosfatasemia alcalina decorre senza ittero.
Colesterolemia
Il colesterolo è abbondantemente escreto dal fegato nella bile. Negli itteri ostruttivi di lunga durata è frequente trovare un’ipercolesterolemia che può col tempo condizionare la comparsa di xantelasmi palpebrali. Nelle gravi insufficienze epatiche il fegato perde la capacità di esterificare il colesterolo donde la cosiddetta caduta degli esteri del colesterolo, cioè la bassa concentrazione ematica di questi. Markers sierologici dell'epatite virale

Per markers sierologici dell’epatite virale si intendono quegli antigeni e anticorpi che compaiono nel sangue in seguito a infezione con virus epatotropi, che forniscono informazioni essenziali circa l’eziologia e l’evoluzione della malattia.

Epatite A (HAV)

Nella fase iniziale e acuta della malattia sono presenti elevati livelli di anticorpi anti-HAV IgM che in seguito progressivamente diminuiscono fino a scomparire nell’arco di 12 mesi; peraltro già nel corso della convalescenza iniziale la produzione di anticorpi anti-HAV IgG, che persiste in pratica per tutta la vita. In sintesi, la presenza in un soggetto di anticorpi anti-HAV IgM è indicativa di infezione in atto o convalescenza, mentre la presenza di soli anticorpi anti-HAV IgG depone per un’infezione pregressa.

Epatite B (HBV)

Il primo marker sierologico di infezione da HBV a comparire è l’HbsAg, vale a dire l’antigene di superficie, un tempo chiamato “antigene Australia”. È presente in circa l’80-90% dei soggetti già da 30 a 90 giorni prima dell’esordio clinico della malattia; persiste per le successive 3-4 settimane e quindi, se la malattia evolve favorevolmente, progressivamente diminuisce sino a scomparire. Nei casi a evoluzione meno favorevole, l’HbsAg persiste a titoli elevati per periodi molto variabili, per restare elevato per tutta la vita nei casi di epatite cronica. Valori elevati di HbsAg si osservano comunque anche in soggetti portatori cronici “sani”. Oltre che nel siero questo antigene può essere presente anche in altri liquidi organici, quali urina, saliva, sperma, secreto gastrico, ecc. La presenza di HbsAg induce la formazione di anticorpi specifici IgM, che si riscontrano per breve tempo e indicano infezione pregressa, e IgG che persistono nel tempo pur riducendosi nel corso degli anni.

Un altro antigene correlato alla HBV è XHbcAg, vale a dire l’antigene core del virus B. Con tecnica di immunofluorescenza si dimostra nel nucleo degli epatociti. Questo antigene induce la produzione di anticorpi specifici IgM e IgG antiHBc: i primi sono dimostrabili nel siero 1-2 settimane dopo la comparsa di HbsAg, mentre i secondi compaiono successivamente dopo qualche settimana, spesso in coincidenza con la comparsa di manifestazioni cliniche. Se le IgM antiHBc sono caratteristiche della fase acuta della malattia per scomparire quindi entro 6 mesi, la loro persistenza indica altresì cronicizzazione della malattia. D’altra parte gli anticorpi IgG antiHBc aumentano nel corso della convalescenza, persistono per tutta la vita e costituiscono il più attendibile marker di pregressa infezione da HBV.

Un ulteriore marker di infezione è XHbeAg che compare poco dopo la comparsa dell’HbsAg: esso è in pratica un frammento dell’HbcAg, essendo prodotto dal gene del core. È un indice di replicazione virale. L’HbeAg scompare nel giro di poche settimane in presenza di un’epatite a evoluzione favorevole, e in molte occasioni non è più dimostrabile all’esordio clinico della malattia, mentre gli anticorpi (HbeAb) sono rilevabili alla 4:l-5a settimana precedendo la comparsa di HbsAb e seguendo quella di HbcAb. L’HBV DNA è il più fedele indice di replicazione virale: è dimostrabile nel siero con tecniche di ibridizzazione molecolare

Epatite D o "delta" (HDV)

L'HDVAg non è dimostrabile nel siero, bensì nel nucleo dell’epatocita infettato nella fase acuta della malattia L’HDVAg induce la sintesi di anticorpi specifici IgM e IgG che hanno un andamento variabile: se l’epatite non cronicizza le IgM persistono solo per qualche settimana, mentre le IgG possono essere rilevate anche per qualche mese.

Epatite C (HCV)

La ricerca degli anticorpi antiHCV si effettua con metodica ELISA e risulta positiva, con i test di III generazione, già 1-2 settimane dopo l’inizio dell’attività virale. Questi anticorpi persistono abitualmente alcuni anni anche nei casi che esitano in guarigione; peraltro nei pazienti in cui la malattia evolve verso la cronicizzazione (circa il 50-75% di tutti i casi) restano determinabili anche a titolo elevato. Mediante la tecnica della PCR (Polymerase ChainReaction) è possibile anche determinare nel siero gli anticorpi antiHCV RNA. La presenza nel siero di anti-HCV, anticorpi non neutralizzanti il virus, non deve essere interpretata come indice di avvenuta immunizzazione, bensì come espressione di antigeni virali e quindi di infezione in atto oppure recente.

Epatite E (HEV)

La ricerca di anticorpi antiHEV si effettua con tests immunoenzimatici. Con l’immunofluorescenza può essere evidenziato l’antigene associato al virus E (HEVAg) nel tessuto epatico. Figura 8.176. Il diverso comportamento della colecisti nella calcolosi del coledoco (B) e nel tumore della papilla (C) raffrontati alle condizioni normali (A). Nella calcolosi del coledoco, per solito secondaria a quella della colecisti, la cistifellea è retratta; nel tumore della papilla e della testa del pancreas la cistifellea è invece dilatata: è questa la base anatomica del segno di Curvoisier-Terrier che generalmente si riscontra nell’occlusione tumorale del coledoco.

Figura 8.177. Manovra di Murphy: la mano a piatto è disposta sul quadrante superiore destro dell’addome con le punte dell’indice e del medio applicate sul punto cistico.

Apprezzamento di una tumefazione colecistica. La tumefazione colecistica è generalmente di media grandezza tale da sporgere appena dal margine del fegato in corrispondenza del punto cistico. Vanno presi in considerazione nella diagnosi differenziale il lobo di Riedel, una neoplasia metastatica del fegato, una cisti da echinococco, una patologia lobulare del fegato su base cicatriziale.

Qualche volta la tumefazione colecistica è di proporzioni maggiori, si sviluppa dall’alto verso il basso, è pendula e mobile in senso trasversale: se non è accompagnata da ittero si dovrà pensare a idrope o a un empiema della colecisti per occlusione del dotto cistico; più raramente a un carcinoma colecistico; se è accompagnata da ittero si tratta del segno di Conrvoisier-Terrier e si penserà a una distensione da ostacolo al deflusso della bile per ostruzione del coledoco nel suo tragitto intrapancreatico (carcinoma della testa del pancreas o del coledoco, più raramente coledococite cronica).

Una tumefazione della colecisti può rapidamente scomparire: le ipotesi da considerare sono tre: rimozione dell’ostacolo sulla via biliare principale; perforazione in un viscere cavo (generalmente nel colon) previa aderenze pericolecistiche; perforazione nella cavità peritoneale: eventualità gravissima che si manifesta con il quadro dell’addome acuto.

Semeiotica radiologica delle vie biliari. Esame radiografico diretto. I calcoli che contengono calcio possono essere dimostrati con l’esame radiografico diretto della regione epatica: ben localizzati in sede colecistica, forniscono immagini caratteristiche. Il calcolo unico è spesso di dimensioni cospicue così da occupare tutto il lume della colecisti e molte volte presenta l’alternarsi di strati radiopachi (bilirubinato di calcio) e di strati radiotrasparenti (colesterolo). Quando l’immagine calcifica è solo periferica può essere discusso se si tratta di un calcolo solitario oppure di una colecisti a pareti calcificate (colecisti a porcellana).

Figura 8.178. Segno di Courvoisier-Terrier: ittero con grande distensione della colecisti (tumore della testa del pancreas: controllo operatorio); come dato collaterale si notino i segni di grattamento sulla cute.

Figura 8.179. Calcoli radiopachi nella colecisti.

I calcoli multipli stipati nella cavità colecistica presentano generalmente la grandezza di una nocciola e sono di forma poliedrica.

La presenza di gas oppure il passaggio del bario nelle vie biliari testimonia l’esistenza di una fistola biliare interna o l’incontinenza dello sfintere di Oddi.

La distinzione fra una fistola e un’incontinenza dello sfintere di Oddi si fonda sulla via seguita dal mezzo di contrasto per penetrare dal tubo digerente nelle vie biliari: se attraverso lo sfintere di Oddi con opacizzazione dell’albero biliare dal basso; se dalla colecisti con opacizzazione dell’albero biliare dall’alto e, in quest’ultimo caso, se dal duodeno oppure dal colon.

Tomografia assiale computerizzata. La TAC consente di apprezzare una colecisti idropica come immagine rotondeggiante di densità inferiore rispetto al parenchima epatico; l’eventuale presenza di calcoli al suo interno è segnalata da piccole immagini iperdense.

Colangiografia transepatica percutanea. Nel sospetto di una dilatazione delle vie biliari, per accertare la causa dell’ostruzione e comunque in prospettiva chirurgica è possibile eseguire la colangiografia transepatica percutanea (CPT), mediante la quale il mezzo di contrasto viene iniettato, sotto guida ecografica, direttamente in un dotto biliare dilatato. La colangiografia può essere inoltre eseguita attraverso drenaggi chirurgici (colangiografia transfistulare), oppure durante interventi chirurgici (colangiografia intraoperatoria) al fine di escludere o accertare la presenza di calcoli nel dotto biliare principale.

Ecografia delle vie biliari. La patologia delle vie biliari trae i massimi vantaggi dall’ecografia epatica: i dotti biliari dilatati per ostruzione a valle si disegnano come immagini ecoprive che si allargano a ventaglio dall’ilo epatico, ma solo nel 60% dei casi è possibile documentare l’ostacolo responsabile dell’ostruzione; la dilatazione della colecisti nell’ittero ostruttivo è ben identificabile nel 90% dei casi; quando la colecisti contiene sabbia biliare l’ecogramma rivela un caratteristico livello che delimita il deposito di sabbia dalla bile fluida.

Figura 8.180. -Tomografia assiale computerizzata dell’addome In idrope della colecisti e calcolo biliare: la colecisti appare come una zona ipodensa regolarmente rotondeggiante (freccia); il calcolo come una piccola area di iperdensità.

Figura 8.181. Colangiografia transepatica percutanea. Stenosi totale dell’epatico per cancro.

Figura 8.182. -Colangiografia transepatica percutanea. Stenosi del coledoco terminale per cancro: si noti la mostruosa dilatazione del coledoco.

Figura 8.183. -Ecotomografia della colecisti: l’immagine mostra la presenza di numerosi calcoli aU'interno della cavità della colecisti (frecce).

I calcoli biliari si presentano come zone di ottima riflessione degli echi (immagini bianche); essi costituiscono uno ostacolo alla progressione del fascio ultrasonoro così che ogni calcolo disegna la sua ombra lineare ecopriva. Questi echi brillanti con ombra acustica consentono l’identificazione dei calcoli biliari nell’80% dei casi.

L’ecografia permette inoltre l’identificazione di specifiche patologie quali la poliposi colesterolosica oppure l’adenomiomatosi.

Sondaggio duodenale. Il sondaggio duodenale è una procedura utile per uno studio funzionale della colecisti e consente l'analisi della bile. Il sondaggio duodenale viene praticato al mattino a digiuno con il sondino di Einhorn, dotato alla sua estremità di un'oliva metallica. L'oliva viene delicatamente introdotta dall'operatore fino allo stomaco; si fa quindi decombere il paziente sul fianco destro onde facilitare il superamento del piloro e la penetrazione dell'oliva in duodeno. Il passaggio dallo stomaco al duodeno è attestato dal viraggio a reazione alcalina del succo estratto per aspirazione.

Si inizia da questo momento la raccolta del succo duodenale che apparirà leggermente giallastro per commistione con la bile: quindi dopo l'introduzione attraverso il sondino di 20 mi di una soluzione tiepida di solfato di magnesio al 30 % si raccoglie la bile di minuto in minuto in differenti provette (sondaggio duodenale minutato). La bile che compare dopo 1530 minuti, di aspetto giallo scuro, indica la contrazione della colecisti.

Il pancreas è una grossa ghiandola annessa all’apparato digerente situata posteriormente allo stomaco e al duodeno, davanti alle prime due vertebre lombari.

Figura 8.184. Ecotomografia delia colecisti: aU’interno della cavità colecistica si apprezza la presenza di un polipo colesteroiosico (freccia).

Figura 8.185. Ecotomografia della colecisti: l’immagine mostra una parziale stenosi della colecisti riferibile ad adenomiomatosi (frecce).

Figura 8.186.-L a C duodenale: rapporti topografici con la testa del pancreas.

Del pancreas, che ha un maggior asse trasversale, si riconoscono: una testa che si proietta a destra entro l’ansa del duodeno; un corpo; una coda che costituisce l’estremità sinistra del viscere.

Il canale escretore del pancreas è il dotto di Wirsung che si apre insieme al coledoco nella papilla di Vater.

con ittero per occlusione compressiva o diretta invasione del coledoco nel suo tragitto intrapancreatico; i tumori della coda del pancreas causano diabete per la forte densità delle isole di Langerhans nella coda del viscere.

Semeiotica radiologica del pancreas. Esame radiografico.

All’esame radiografico diretto dell’addome: il pancreas non è visibile; eventuali immagini radiopache in sede pancreatica segnalano la presenza di calcoli pancreatici o di una pancreatite cronica; nella pancreatite acuta possono essere osservati la dilatazione paralitica di alcune anse digiunali contigue al pancreas (anse sentinella') e / o il segno del salto del colon (colon cut-off sigri) cioè la mancata distensione gassosa del colon trasverso alla flessura epatica per spasmo da propagazione della flogosi al legamento frenocolico.

All’esame radiologico del tubo digerente: i tumori della testa del pancreas possono condizionare un allargamento della C duodenale; le cisti e le pseudocisti pancreatiche provocano uno spostamento verso l’alto dello stomaco e uno spostamento verso il basso del colon trasverso.

Semeiotica fisica del pancreas. Il pancreas è un viscere profondo non apprezzabile all’esame clinico.

Il dolore pancreatico è avvertito all’epigastrio e può essere evocato con la palpazione profonda; è caratteristica la discrepanza fra soggettività dolorosa e obiettività palpatoria anche nelle forme più gravi, quale la pancreatite acuta emorragica nella quale il dolore spontaneo viene riferito a banda trasversale con irradiazione alla spalla sinistra.

Una massa pancreatica si rende palpabile solo in casi eccezionali: si tratta quasi sempre di cisti o pseudocisti pancreatiche (postumi di un’emorragia intrapancreatica) apprezzabili all’epigastrio come masse rotondeggianti, non mobili con gli atti del respiro.

I tumori de! pancreas non sono palpabili, essendo situati in profondità: i tumori della testa del pancreas decorrono

Tomografia assiale computerizzata. La TAC fornisce elementi essenziali nella diagnostica delle malattie del pancreas. Il pancreas normale appare ben disegnato sui tomodensitogrammi e perfettamente riconoscibile per la sua forma e la sua posizione in rapporto con gli organi che lo circondano (fegato, milza, reni, aorta, vena cava inferiore, tubo digestivo). È particolarmente ben valutabile nei soggetti con abbondante

Figura 8.187. -TAC: immagine di pancreas normale. Si possono osservare il corpo, la coda e il dotto di Wirsung (A), la testa e il processo uncinato (B). Il grasso retroperitoneale consente una differenza di attenuazione radiologica notevole.

Nelle malattie pancreatiche la valutazione globale delle dimensioni del pancreas, del suo profilo e delle tonalità di grigio del suo tessuto offre le migliori informazioni: un pancreas ingrandito con profilo regolare e uniforme tonalità di grigio, può rientrare nella variabilità individuale normale, ma può essere riscontrato in una pancreatite acuta; un pancreas ingrandito con profilo irregolare e tonalità di grigio non uniforme è senz’altro patologico; può orientare per una pancreatite acuta se nel suo contesto si disegnano immagini pseudocistiche di forma rotondeggiante con bassa attenuazione delle radiazioni o anche con attenuazione normale o elevata nel caso di una raccolta emorragica; oppure per una pancreatite cronica, se sono apprezzabili immagini calcifiche iperdensa o zone cistiche circoscritte di differente densità; una massa irregolare che ha perso la morfologia normale del pancreas ma ne occupa il territorio, cancellando lo spazio retro-pancreatico e eventualmente inglobando le strutture vicine, è suggestiva per un tumore maligno, se il tumore interessa la testa sarà evidente la dilatazione dei vasi biliari all’interno del fegato; il cistoadenoma si presenta come una neoformazione a differente densità indicativa delle due componenti, liquida e solida.

I calcoli appaiono come zone circoscritte di forte densità; le cisti e le pseudocisti si palesano come aree a limiti regolari di densità ridotta.

Colangiopancreatografia retrograda endoscopica

La colangiopancreatografia retrograda endoscopica (ERCP) è una tecnica standard usata nella diagnosi e nel trattamento di certe patologie della via biliare e del pancreas.

Si basa sullo studio radiologico dell’albero biliare, della colecisti e del dotto di Wirsung nei quali viene iniettato un mezzo di contrasto mediante un catetere che, introdotto attraverso un videoduodenoscopio, va a incannulare la papilla di Vater, piccola protuberanza nel lume duodenale in cui sboccano coledoco e Wirsung.

Il videoduodenoscopio è uno strumento relativamente lungo con una visione laterale anziché frontale indispensabile per poter visualizzare la papilla di Vater, posta sulla parete mediale della seconda porzione duodenale; lo strumento è anche dotato di una leva che consente di orientare in alto e in basso il catetere quando inserito dal canale operativo o altri accessori quali sfinterotomo per il taglio della papilla, palloncini e/o cestelli di Dormia per l’estrazione di calcoli, fili guida per posizionare protesi nelle stenosi benigne o maligne delle vie biliari e pancreatiche.

È una tecnica difficile non priva di complicanze di cui la principale è la pancreatite acuta.

Le indicazioni sono principalmente:

valutazione del paziente con ittero ostruttivo;

diagnosi e trattamento di varie patologie della via biliare, specie la calcolosi della via biliare principale, oppure il colangiocarcinoma;

diagnosi del tumore pancreatico;

Semeiotica funzionale del pancreas.

Il pancreas è costituito da due tessuti di significato completamente diverso:

una parte ghiandolare endocrina rappresentata dalle isole di Langerhans;

una parte ghiandolare esocrina: la cui secrezione si riversa nel duodeno attraverso il dotto di Wirsung.

Il succo pancreatico, secreto in ragione di 300-800 ml nelle 24 ore, ha importanti compiti nei processi digestivi.

Esso contiene:

componenti inorganici, come sodio, potassio, calcio, magnesio, cloruri e bicarbonati;

componenti organici, costituiti essenzialmente da proteine dotate di attività enzimatiche di tipo glicolitico, proteolitico, lipolitico, la cui concentrazione varia secondo la dieta.

Le attività enzimatiche sono rappresentate da:

attività glicolitica o amilolitica (amilasi e maltasi) che opera la disintegrazione dell’amido in destrina e glucosio. In particolare l’amilasi serve per digerire i polisaccaridi ingeriti con gli alimenti (amidi, glicogeno ecc.), è molto simile all’amilasi salivare (ptialina), con la differenza che agisce idrolizzando tutti gli amidi e non solo quelli cotti come fa la ptialina. Gli amidi e il glicogeno vengono così degradati a composti semplici (oligosaccaridi), pronti per l’assorbimento intestinale. La maltasi idrolizza soprattutto il maltosio, il lattosio e il saccarosio;

attività proteolitica (tripsina, chimotripsina, carbossipeptidasi ed elastasi): il tripsinogeno viene trasformato in tripsina ad opera di una chinasi attivante di origine intestinale (enterokinasi), la tripsina agisce sulle sostanze proteiche trasformandole in peptoni. In particolare la tripsina è una peptidasi che agisce prevalentemente sulle proteine già parzialmente digerite dalla pepsina dello stomaco, degradandole in unità di peso molecolare sempre più basso fino ad aminoacidi. Non è secreta come tale, ma è contenuta nelle cellule del pancreas in una forma inattiva, detta tripsinogeno, attivato solo quando viene a contatto della mucosa duodenale, dove è presente un fattore detto enterochinasi. La chimotripsina agisce idrolizzando la caseina, la gelatina e la cheratina. L’elastasi, enzima proteolitico specifico del pancreas, agisce sul gruppo carbossilico degli aminoacidi valina, leucina e alanina; in condizioni fisiologiche, costituisce il 6% del succo pancreatico, non è degradato durante il transito intestinale e si concentra in quantità notevoli a livello fecale;

attività lipolitica (lipasi propriamente dette, colesterolo-esterasi, lecitinasi e fosfatasi): la lipasi pancreatica serve per idrolizzare i grassi alimentari, chiamati gliceridi, sia saturi che insaturi, qualunque sia la lunghezza della loro catena, liberando i mono e i digliceridi, gli acidi grassi e il glicerolo. Tutti questi enzimi sono contenuti nelle cellule in granuli detti di zimogeno e, cosa molto importante, sono inattivi: essi acquistano la loro attività enzimatica, in condizioni normali, solo quando vengono immessi nell’intestino.

La regolazione della secrezione pancreatica esocrina è in gran parte umorale:

la secretina è un ormone duodenale che stimola la secrezione pancreatica di acqua e bicarbonato; entra in circolo dopo il contatto del chimo acido di provenienza gastrica con la mucosa duodenale;

la pancreozimina-colecistochinina è un altro ormone duodenale che stimola la secrezione degli enzimi pancreatici e induce contrazione della colecisti.

Una valutazione dell’attività secretoria del pancreas può essere ricavata:

da anamnesi, caratterizzata da anoressia, digestioni lente e laboriose, tendenza alla diarrea con emissione di feci poltacee, untuose, fetide, ricche di residui alimentari anche macroscopicamente accertabili, e di gas particolarmente fetidi;

dall’esame delle feci emesse in grande quantità per il difetto digestivo, molli, oleose per gli abbondanti grassi neutri in esse contenuti, di odore nauseabondo per l’esaltato processo putrefattivo dovuto alla maldigestione delle sostanze azotate. Esistono diversi test di funzionalità pancreatica esocrina che possono essere suddivisi in:

*   test diretti, nei quali l’entità del flusso e la secrezione di enzimi e di bicarbonato vengono valutati nel succo duodenale o nel succo pancreatico puro, dopo stimolazione ormonale esogena del pancreas (test alla secretina pancreozimina e quello alla secretina CCK o ceruleina);
*   test indiretti, nei quali si utilizzano specifici nutrienti per una stimolazione endogena della secrezione enzimatica pancreatica, somministrati per os (NBTPABA test, pancreolautyl test) oppure attraverso sondino duodenale (Lundh test);
*   esame delle feci, che comprende esame microscopico delle feci e valutazione della tripsina fecale, chimotripsina, contenuto in grassi;
*   valutazione nel siero degli enzimi e/o degli isoenzimi.

Maldigestione dei carboidrati

Un’amilorrea, cioè amido in notevoli quantità nelle feci, si riscontra nell’insufficienza pancreatica come conseguenza della difettosa azione amilolitica. L’amido è agevolmente riconosciuto su strisci di feci colorate con soluzione iodo iodurata (liquido di Lugol) in forma di granuli violetti o blu violetti spesso concentricamente striati.

È molto importante precisare se i grassi presenti nelle feci sono grassi neutri, acidi grassi o saponi.

Come appare nella Tabella 8.11. Questo discrimine può essere fatto con l'osservazione microscopica di uno striscio di feci trattato con coloranti specifici dei tre tipi di grasso

Lo studio qualitativo di una steatorrea ci informa che:

*   nell’insufficienza pancreatica sono presenti nelle feci i grassi neutri perché la steatorrea è dovuta al difetto della lipasi pancreatica preposta alla demolizione dei grassi neutri in acidi grassi e glicerolo;
*   nelle insufficienze biliari e nei malassorbimenti intestinali sono presenti nelle feci acidi grassi e saponi perché l’azione idrolitica della lipasi è normale; l’ambiente alcalino intestinale è favorevole alla saponificazione degli acidi grassi ma questi non possono essere assorbiti dalla mucosa intestinale;
*   nell'accelerato transito intestinale (fistole gastrocoliche, gastroresezione) sono presenti nelle feci sia i grassi neutri che gli acidi grassi perché il tempo per un completo attacco enzimatico e per un completo assorbimento è stato insufficiente.

Maldigestione dei grassi

All’ispezione delle feci potremo intravedere dei piccoli grumi bianco giallastri di materiale grassoso e nei casi più gravi, gocce o chiazze oleose che denunziano macroscopicamente la steatorrea.

Il dosaggio dei grassi nelle feci darà una valutazione qualitativa esatta del disturbo: con una normale alimentazione (ingestione quotidiana di 50-150 g di grasso) nelle feci non devono essere contenuti più di 5 g di grasso in totale. Un criterio semi-quantitativo può essere ricavato da un esame microscopico delle feci colorate con Sudan III. Una steatorrea di media gravità consente di contare a forte ingrandimento più di 100 gocce di grasso (del diametro di 1-8 mm) per campo microscopico.

Elastasi pancreatica-1

Di recente è stato introdotto un test per la determinazione della concentrazione nelle feci di elastasi pancreatica (El) con metodica ELISA. L’elastasi pancreatica-1 è una proteasi anionica umana specifica sintetizzata dalle cellule acinari. Appartiene alla famiglia delle serina proteasi, assieme a enzimi digestivi come chimotripsina, tripsina. È composta da 240 aminoacidi con un peso molecolare di circa 26 kDa. Studi quantitativi mediante immuno elettroforesi hanno mostrato che questo enzima, a differenza di altri enzimi pancreatici come la chimotripsina, non è significativamente degradato durante il transito intestinale, dove è prevalentemente legato a sali biliari.

La sua concentrazione nelle feci umane è circa 5-6 volte quella presente nel succo pancreatico duodenale, riflettendo in tal modo la funzionalità esocrina del pancreas. In condizioni fisiologiche la concentrazione di El nel succo pancreatico oscilla tra 170 e 360 μg/ml, pari a circa il 6% di tutti gli enzimi secreti dal pancreas. Studi di comparazione hanno dimostrato per la El una sensibilità equivalente al test al di laurato di fluoresceina. L’analisi della misura dell’El fecale ha dimostrato essere un metodo clinico pratico con bassa variabilità individuale. La determinazione della concentrazione di El fecale non richiede l’analisi di differenti campioni di feci, in quanto una singola analisi di 100 mg di feci è sufficiente. L’El è misurata nelle feci tramite una metodica ELISA, utilizzando due anticorpi monoclonali, che legano due differenti epitopi dell’enzima.

Maldigestione delle sostanze azotate

Nell’insufficienza pancreatica si realizza un’eccessiva perdita di azoto con le feci e il dosaggio dell’azoto fecale può darne un’esatta misura. Si calcola che in condizioni normali per un’ingestione quotidiana di 120 g di proteine, non vengano eliminati nelle feci più di 2,5 g di azoto; nell’insufficienza pancreatica questo valore è ampiamente superato. Il metodo di valutazione più semplice è l’osservazione microscopica di uno striscio di feci a fresco che nell’insufficienza pancreatica dimostra la creatorrea cioè la presenza di numerose fibre carnee indigerite dotate di evidente striatura trasversale e di nuclei ben conservati; è considerata patologica la presenza di un numero di fibre carnee superiore a 10 per campo a piccolo ingrandimento. La creatorrea che indica un grave difetto nell’attività triptica, non è esclusiva dell’insufficienza pancreatica ma si osserva anche nella sprue, nel morbo celiaco e nei gastroresecati. Splenomegalia infiammatoria
Esprime un incremento delle capacità di difesa dell’organo, con aumento del numero delle cellule reticoloendoteliali. Può essere acuta, secondaria ad ascessi splenici, a mononucleosi infettiva, a sepsi generalizzate, a endocardite batterica subacuta; oppure cronica, per sindrome di Felty, sifilide, tubercolosi, malaria, leishmaniosi (dove può arrivare a pesare anche 3 kg), sarcoidosi.

Splenomegalia congestizia
Questa forma, un tempo nota come sindrome di Banfi, è conseguente a un incremento della pressione venosa splenica. È una condizione abbastanza frequente e spesso è secondaria a ipertensione portale per cause intra o extraepatiche, come cirrosi epatica, trombosi e/o stenosi della vena porta, oppure a una trombosi della vena splenica o anche in seguito a scompenso cardiaco.

Splenomegalia iperplastica
Indica una condizione di ipertrofia della milza secondaria a eccessiva rimozione di cellule ematiche dal circolo, oppure a ematopoiesi extramidollare. Si realizza nel corso di anemie emolitiche, anemie croniche, porpore trombocitopeniche, morbo di Graves, policitemia vera. In questo gruppo rientrano anche due forme di incerta determinazione quali la splenomegalia idiopatica non tropicale e la sindrome della grande milza.

Splenomegalia infiltrativa
Si realizza per congestione dei lisosomi delle cellule del sistema reticoloendoteliale da parte di metaboliti non degradati a causa di carenze enzimatiche geneticamente determinate. Due sono le forme di particolare interesse: la malattia di Gaucher e la malattia di Niemann Pick. L’amiloidosi di solito origina splenomegalie di moderata entità.

Splenomegalie neoplastiche
Si realizzano in corso di linfangiomi, emangiomi, leucemie, morbo di Hodgkin, linfomi non Hodgkin, istiocitosi X, neoplasie metastatiche.

Ipersplenismo
Per ipersplenismo si intende una condizione clinica ed ematologica caratterizzata da:
— anemia, neutropenia, piastrinopenia;
— midollo osseo normale o iperplastico;
— splenomegalia;
— miglioramento della crasi ematica dopo splenectomia.
L’ipersplenismo viene classificato in primario oppure secondario. Di solito è secondario, e si presenta nel corso di splenomegalia congestizia cronica con ipertensione portale, oppure di processi infiammatori acuti e cronici, tesaurismosi, neoplasie, quali ad esempio linfomi. Laddove non è possibile risalire a una causa nota, in tal caso si parla di ipersplenismo primitivo.

Semeiotica radiologica della milza. L'esame radiografico diretto dell’addome consente di apprezzare la milza solo se è abbondante il contenuto gassoso dello stomaco e del colon: in tal caso la milza apparirà come una massa opaca sul fondo chiaro dei due visceri cavi. Le calcificazioni spleniche singole (cisti da echinococco) o multiple (tubercolosi, bilharziosi) saranno ben documentate.
L'esame radiografico del tubo digerente consente di visualizzare nelle grosse splenomegalie un’impronta sulla grande curvatura gastrica e/o un abbassamento della flessura splenica del colon.
La TAC offre quadri radiologici migliori: gli ingrandimenti dell’organo emergono in maniera chiara e convincente con eventuali disomogeneità inerenti a calcificazioni, postumi cicatriziali, cisti o altro. Utili informazioni possono essere ottenute anche con l’ecotomografia, in grado sia di delimitare le dimensioni dell’organo, misurando con precisione i diametri, sia di individuare aree patologiche all’interno del parenchima splenico.
Splenoportografia
Veniva impiegata per lo studio della vena splenica e dei suoi affluenti, della vena porta e dei suoi rami intraepatici. Attualmente lo studio della vena splenica viene effettuato con la fase venosa dell’angiografia del tripode oppure con l’ecotomografia, con l’angio RMN e con l’angio TAC.
Scintigrafia splenica
Si esegue per mezzo di globuli rossi marcati con 99mTc denaturati al calore. Si utilizza per la ricerca di un’eventuale milza accessoria, sfruttando l’attività emocateretica del tessuto splenico.
Biopsia splenica
La puntura della milza costituisce un mezzo di indagine di una qualche utilità solo in alcune splenomegalie da parassiti (malaria e leishmaniosi) e in corso di tesaurismosi. Comporta tuttavia la possibilità di numerosi inconvenienti, prima fra tutti un’emorragia che se inarrestabile può obbligare alla splenectomia.

Semeiotica fisica del rene e delle vie urinarie 
I reni sono organi retroperitoneali situati ai lati della colonna vertebrale fra il limite superiore della XII vertebra dorsale e il limite inferiore della II vertebra lombare. Disposti con il maggior asse verticale, sono avvolti da uno strato di tessuto adiposo e da una fascia connettivale che contribuiscono a mantenerli in sede:
— il rene destro, un po’ più basso del rene sinistro, è in rapporto in alto con la capsula surrenale e con il fegato, anteriormente con il colon;
— il rene sinistro è in rapporto in alto con la capsula surrenale e con la milza, anteriormente con il colon.
I reni offrono a considerare una parte corticale e una parte midollare; da quest’ultima originano delle propaggini coniche a disposizione radiale con apice diretto verso l’ilo dette piramidi di Malpighi.
Attorno a ciascuna piramide si inserisce un manicotto fibroso detto calice; i calici renali confluiscono in un’unica cavità, la pelvi o bacinetto renale, donde prende origine l’uretere.
Gli ureteri sono due sottili condotti muscolo membranosi destinati a far defluire l’urina dalla pelvi renale alla vescica; decorrono nel tessuto retroperitoneale lungo il margine mediale del muscolo psoas e sboccano alle estremità del trigono vescicale.
La vescica urinaria è situata nel piccolo bacino subito dietro al pube; comunica con l’esterno attraverso l’uretra la cui lunghezza e i cui rapporti sono differenti nei due sessi.
Nella donna l’uretra è breve e decorre anteriormente alla vagina.
Nell’uomo essa è più lunga e offre a considerare una porzione prostatica e una porzione peniena. Nell’uretra prostatica si aprono i condotti escretori delle vescichette seminali.
La palpazione del rene viene fatta con il metodo bimanuale di Guyon:
— per il rene destro il medico si mette alla sinistra del letto e dispone la mano destra a piatto posteriormente alla regione lombare e la mano sinistra a piatto sull’ipocondrio destro;
— per il rene sinistro egli si mette a destra e dispone la mano sinistra dietro alla regione lombare e la mano destra sull’ipocondrio sinistro;
— invita il paziente a rilassarsi e a fondare delicatamente ma profondamente le due mani l’una verso l’altra; in soggetti magri a pareti addominali lasse è possibile palpare il polo inferiore del rene destro come una tumefazione rotondeggiante, situata in profondità.
I reni sono apprezzabili alla palpazione solo se ptosici o aumentati di volume. Figura 9.1. Palpazione del rene sinistro: la mano sinistra viene posta dietro il fianco del paziente con le dita in corrispondenza dell’angolo renale: la mano destra è posizionata lateralmente al muscolo retto. Durante profondi respiri, le dita delle due mani apprezzano il polo inferiore del rene sinistro che sale e scende.
Il rene ptosico conserva la dimensione e la forma abituali, presenta una consistenza parenchimatosa, una superficie liscia e lascia apprezzare chiaramente il polo inferiore arrotondato; è indolente, poco mobile con gli atti del respiro e può essere ridotto nella loggia renale corrispondente.
Nella ptosi di primo grado si rende apprezzabile unicamente il polo inferiore del viscere durante le profonde inspirazioni. Nella ptosi di secondo grado il rene può essere trattenuto fra le mani durante l'espirazione. Nella ptosi di terzo grado il rene è situato più in basso e ha perduto la mobilità con gli atti del respiro.
I punti dolorosi renali e ureterali sono già stati ricordati nel capitolo sull’Addome a pag. 474:
— il punto ureterale superiore è dolente in molti processi patologici renali o della pelvi (calcolosi, idronefrosi o pionefrasi, tubercolosi), ma lo è particolarmente durante la colica renale da calcolo;
il punto ureterale medio è dolente nelle cistopieliti ma particolarmente quando un calcolo si impegna nell’uretere.
La manovra di Giordano consiste nella percussione della regione lombare eseguita con la mano a taglio. Nella calcolosi del bacinetto renale questa manovra suscita un vivo dolore (manovra di Giordano positiva). La dolorabilità della loggia renale può essere valutata anche per mezzo della manovra del “pugno” a livello dell’angolo renale (Fig. 9.2).
La palpazione dell’ipogastrio può essere dolorosa nelle cistiti e nelle neoplasie vescicali; il dolore in questi casi si accompagna a un vivo desiderio di mingere che attesta un’ipereccitabilità della tonaca muscolare della vescica.
In sintesi mentre il dolore vescicale è legato alla distensione e si accompagna a disturbi della minzione; il dolore
Figura 9.2.-Valutazione della dolorabilità della loggia renale per mezzo di un “pugno” a livello dell’angolo renale.
uretrale è urente e si esacerba con l’atto della minzione per altro il dolore di origine prostatica richiama un senso di pesantezza a livello epigastrico / perineale. Ricordiamo infine che il dolore testicolare può avere differenti caratteristiche: subdolo e di lieve entità nelle neoplasie, acuto e continuo nelle epididimiti, improvviso e violento nella torsione del funicolo.
Una massa renale conserva le caratteristiche palpatorie sopra ricordate e la percussione dell’addome sovrastante dà suono timpanico per l’interposizione del colon; può essere dovuta a una tumefazione solida del rene oppure alla distensione del bacinetto renale.
Una tumefazione renale bilaterale può essere dovuta:
a un tumore di Wilms: neoplasia renale maligna che colpisce prevalentemente i bambini e può raggiungere dimensioni tali da essere apprezzata all’ispezione dell’addome;
a un rene policistico, tubulo nefrosdisplasia nel corso della quale i reni assumono proporzioni colossali e presentano superficie irregolare per la sporgenza di una o più cisti. La malattia decorre con ipertensione arteriosa, proteinuria, episodi di ematuria e devolve verso l'insufficienza renale.
Una tumefazione renale unilaterale può essere dovuta:
a un tumore di Grawitz (ipernefroma) che raggiunge dimensioni palpabili solo nelle fasi avanzate; il dolore e l’ematuria sono i segni più precoci;
a uri idronefrosi, patologica raccolta di urine nel bacinetto e nei calici renali da inginocchiamento dell’uretere, calcolo ureterale, stenosi cicatriziale o compressione dall’esterno. La sintomatologia può esordire bruscamente per il rapido accumulo dell’urina; altre volte l’istituzione è lenta e insidiosa.
Il rene idronefrosico è liscio, teso ed elastico, dolente; la massa renale può rapidamente scomparire per sblocco dell’uretere e il paziente riferirà un’improvvisa e abbondante scarica di urine torbide che all’esame microscopico dimostreranno la presenza di leucociti, eritrociti, cristalli e anche batteri.
Il ristagno può determinare una flogosi reattiva che talora evolve in suppurazione (pionefrosi): in tal caso il quadro clinico sarà caratterizzato da febbre di tipo settico e leucocitosi.
VIE URINARIE
La vescica urinaria può essere palpata in corrispondenza della regione ipogastrica se distesa da forte quantità di urina (globo vescicale), presenta consistenza tesa ed elastica e superficie liscia.
Il sospetto clinico di un globo vescicale richiede di essere verificato con cateterismo.
Si procede con catetere molle, poi eventualmente con catetere semirigido o rigido, ma in quest’ultimo caso la procedura è di competenza del chirurgo.
Se esiste uno stacolo a livello uretrale sarà notata l’impossibilità a introdurre il catetere in vescica o la difficoltà di questa manovra (caso dell’ipertrofia prostatica), in caso contrario il cateterismo è facile e dal catetere esce un getto di urine sotto pressione dopo di che il globo vescicale non sarà più apprezzabile alla palpazione dell’addome.
Di fronte a un globo vescicale si devono prospettare le seguenti ipotesi:
ostacolo uretrale (calcolo uretrale, stenosi uretrale, compressione dell’uretra per un adenoma della prostata). Se l’ostacolo si è istituito bruscamente il globo vescicale è particolarmente doloroso e il paziente avverte l’imperiosa necessità di mingere senza esserne capace. Nelle occlusioni uretrali di lenta istituzione il paziente può non accorgersi del globo vescicale e denunzia solo pollachiuria e disuria. In questi casi è indispensabile accertare all’esplorazione rettale se la prostata è aumentata di volume e quale sia la sua consistenza (liscia nell’ipertrofia prostatica, irregolare e lapidea nel carcinoma). L’ecografia prostatica può essere di aiuto in questi casi;
paralisi del muscolo detrusore vescicale, argomento trattato nel capitolo sulla “diuresi” e sulla “minzione”.
Una neoplasia maligna della vescica può determinare una tumefazione ipogastrica palpabile.
Sono note due forme di neoplasia vescicale: una superficiale (papilloma vescicale) e una infiltrante. La prima è caratterizzata da minore malignità e tende frequentemente a recidivare. Caratteristica della forma infiltrante è invece quella di estendersi dagli strati superficiali a quelli profondi della parete vescicale, infiltrando lo strato muscolare e quindi, se non adeguatamente trattata, i tessuti perivescicali. La cistectomia radicale rappresenta il metodo di cura più efficace.
L’esame clinico delle regioni lombari ha notevole interesse nella diagnostica dell’ascesso pararenale:
la regione lombare omolaterale presenta edema dei tessuti superficiali con aumento della temperatura locale; la compressione lascia l’impronta del dito e la palpazione dimostra contrattura di difesa dei muscoli sottostanti;
la puntura esplorativa della loggia renale, eseguita dietro guida ecografica attraverso i muscoli lombari nel punto di massima dolorabilità, darà esito a pus confermando il sospetto clinico.
Esame dell'uretra. In condizioni normali non è apprezzabile nessuna secrezione uretrale e la spremitura dell’uretra risulta negativa.
L’uretra peniena viene spremuta procedendo dalla radice all’apice del pene; l’uretra femminile introducendo un dito in vagina ed esercitando la spremitura dall'interno verso l’esterno.
La presenza di secreto uretrale giustifica la diagnosi di uretrite.
Il materiale purulento o mucoso che fuoriesce dal meato urinario viene raccolto ed esaminato dal punto di vista batteriologico.
La presenza di un’eventuale stenosi dell’uretra può essere sospettata in relazione a pregressi episodi infettivi a carico dell’uretra (gonorrea, uretrite stafilococcica) unitamente alla presenza di disuria e stranguria. Di particolare utilità in questo caso è l’esame urofussimetrico.
l'uroflussimetria si esegue facendo urinare il paziente, a vescica piena, in un contenitore collegato con un computer che registra il volume urinario e la velocità di uscita del getto. Nel soggetto normale la curva uroflussimetrica presenta una rapida ascesa seguita da un'altrettanto rapida discesa: nel paziente con stenosi uretrale e quindi con un ostacolo al flusso di urina, la curva appare piatta e più prolungata (Fig. 9.3). Laddove si dovesse presentare una condizione di urgenza minzionale oppure di incontinenza urinaria, per difetto degli sfinteri uretrali oppure per contrazione non volontaria del muscolo vescicale, è indicato un esame urodinamico che permette la valutazione della funzione vescicale.
Per incontinenza urinaria si intende la perdita involontaria di urina, direttamente o obiettivamente rilevabile e tale da determinare problemi igienici oltre che economici e sociali. Interessa prevalentemente il sesso femminile e la sua incidenza aumentando dopo la menopausa. Nell’uomo l’incontinenza urinaria è meno frequente, di solito legata a interventi sulla prostata per patologia neoplastica. Possiamo distinguere: un'incontinenza da stress quando la
Figura 9.3. Uroflussimetria in un paziente con stenosi uretrale e in un soggetto normale (tracciato rosso): la curva nel paziente con stenosi si presenta piatta e di maggiore durata.
perdita di urina consegue all'aumento della pressione addominale per colpi di tosse, starnuti, ecc.; uri incontinenza da urgenza secondaria a uno stimolo impellente di urinare; e infine uri incontinenza mista che rappresenta la maggioranza dei casi. L’incontinenza urinaria da stress può essere legata ad alterazioni dei muscoli del pavimento pelvico, o a deficit intrinseco dello sfintere urinario: l’età, il parto e la gravidanza, la menopausa, l’obesità e il fumo devono essere considerati fattori predisponenti. Nella forma da urgenza le perdite urinarie sono legate a un’iperattività del muscolo detrusore della vescica, che può essere di tipo idiopatico o secondario (infezioni urinarie, litiasi vescicale, neoplasie vescicali). A fini diagnostici un attento colloquio rappresenta il primo passo verso un corretto inquadramento del problema: quindi una visita uroginecologica, un esame delle urine e un’urinocoltura consentono di escludere eventuali infezioni così come l’ecografia renale e vescicale eventuali patologie organiche. Utile sempre a fini diagnostici anche il diario minzionale.
Infine l’esame urodinamico che permette di comprendere la dinamica minzionale e la funzionalità sfinterica.
L'esame urodinamico noto anche come cistomanometria viene eseguito, in anestesia locale, posizionando due piccoli cateteri, uno in vescica l'altro nell'ano: quindi per mezzo del cateterino vescicale viene riempita la vescica con soluzione fisiologica a temperatura ambiente oppure con liquido radiopaco (per esame video-urodinamico) a una velocità di infusione prestabilita, invitando ogni tanto il paziente a tossire per controllare involontarie perdite di urina a lato del catetere oppure la presenza di un anomalo stimolo minzionale; nel corso della fase di riempimento al paziente viene chiesto di segnalare quando compare il primo stimolo a urinare e a seguire quando lo stimolo di urinare diventa impellente: durante la successiva fase minzionale viene effettuata la registrazione delle pressioni detrusoriali.
Oltre ai disturbi funzionali di ipoattività o iperattività dei meccanismi uretrali che sottendono all’incontinenza urinaria, le principali indicazioni per una valutazione urodinamica sono le ostruzioni delle vie urinarie, l’iperattività del muscolo vescicale, lipoe l’iperattività del muscolo detrusore.
Esame dello scroto. Lo scroto è una sacca muscolomembranosa situata nel perineo anteriore immediatamente sotto il pene, suddivisa in due parti (emiscroti) da un setto connettivale (setto scrotale) che superficialmente si manifesta come una sottile cresta longitudinale (rafe): contiene i testicoli e il primo tratto dei funicoli spermatici. La forma e le dimensioni dello scroto possono variare: nel giovane adulto si allunga per febbre, malattie debilitanti e alta temperatura ambientale; nell’aziano diventa flaccido. Il linfedema dello scroto si presenta come una tumefazione non dolente del sacco scrotale (Fig. 9-4); può essere causato da compresFigura 9.4. Grossolano edema del pene e dello scroto per neoplasia della vescica con metastatlzzazione intra-addominale.
sione venosa o linfatica addominale, spesso come conseguenza di un processo neoplastico intra-addominale (cancro della vescica, cancro della prostata), oppure da cirrosi con ascite. Le patologie che più frequentemente interessano lo scroto sono rappresentate da: varicocele, torsione del funicolo, orchiepididimite, spennatocele, tumori del testicolo. Mentre nella torsione del funicolo il dolore è improvviso, intenso e più frequentemente notturno, nell’orchiepididimite è progressivo e spesso accompagnato a febbre: in entrambi i casi si accentua comunque con la palpazione dello scroto. L’edema scrotale e il senso di pesantezza rappresentano i sintomi iniziali del tumore del testicolo: il dolore è spesso assente almeno nelle fasi iniziali della malattia, quindi si fa subdolo e richiede uno specifico approccio diagnostico.
Cateterismo È una manovra invasiva che può essere eseguita sia a scopo diagnostico che terapeutico. Nel primo caso, lo si può eseguire per valutare la pervietà dell’uretra, per quantizzare l’entità della diuresi e dell’eventuale residuo postminzionale, per raccogliere campioni di urina sterile, e per eseguire esami radiologici. Le finalità terapeutiche del cateterismo sono rappresentate da: risoluzione di ritenzione urinaria acuta;
dilatazione uretrale;
controllo della diuresi nel periodo post-chirurgico.
Si possono utilizzare cateteri morbidi (tipo Foley) oppure semirigidi (tipo Mercier, Couvelaire): nella donna dopo l’individuazione del meato urinario esterno l’introduzione del catetere è relativamente semplice, mentre nell’uomo è necessario distendere delicatamente il pene (e quindi l’uretra) per facilitare la manovra: una volta introdotto in vescica si procede alla distensione e al riempimento con soluzione fisiologica di un apposito palloncino, posizionato nella parte terminale del catetere, così da impedirne la fuoriuscita dalla cavità vescicale.
VIE URINARIE
Cistoscopia. Trova indicazione in tutte le patologie del basso apparato urinario, e in particolare nel sospetto di una neoplasia vescicale. Grazie all’impiego del fibroscopio flessibile è possibile ottenere una buona visione endoscopica con minimo traumatismo per il paziente.
La tecnica prevede una fase di introduzione del cistoscopio, semplice nella donna, più indaginosa nell’uomo: la manovra è resa più agevole se si introduce il cistoscopio sotto visione, così da poter individuare la presenza di stenosi, aumentando la pervietà dell’uretra grazie alla dilatazione provocata dal getto di acqua. Superato lo sfintere esterno, il veni montanum e la loggia prostatica, lo strumento viene introdotto in vescica che viene esplorata con un riempimento massimo di 300-400 cc; la vescica viene suddivisa in trigono, parete posteriore, pareti laterali, parete anteriore o cupola.
Indicazioni all’esame sono: citologia urinaria positiva per cellule neoplastiche (Fig. 9.5), ematuria macroscopica asintomatica, patologia ostruttiva uretrale o ceivicoprostatica, patologia malformativa (ureterocele, ectopia), fistola vescicale. L’esplorazione consente di visualizzare la presenza di processi flogistici, di lesioni proliferative endoluminali, di calcoli (Fig. 9-6) o corpi estranei, di diverticoli. Le uniche reali controindicazioni sono rappresentate dalla concomitante infezione genito-urinaria oppure da una stenosi senata tale da impedire la progressione dello strumento.
Il cateterismo degli ureteri eseguito sulla guida del cistoscopio consente:
di accertare se il loro lume è pervio oppure no;
di rimuovere calcoli intrappolati all’interno del lume uretrale: può essere utilizzata per la frantumazione del calcolo la tecnica “a onde d’urto”;
di prelevare separatamente l’urina del rene destro e l’urina del rene sinistro per accertamenti chimici, morfologici e batteriologici;
— di iniettare direttamente nella pelvi renale un mezzo di contrasto onde eseguire un esame radiografico delle vie urinarie: pielografta ascendente.
Il radiogramma diretto dell’addome si propone di dimostrare le dimensioni e la forma dei reni e la presenza di eventuali calcificazioni nel rene o nelle vie urinarie. L’esame viene eseguito soltanto in alcune particolari occasioni: risposte diagnostiche più accurate vengono attualmente ottenute con l’ecotomografia e la tomografia assiale computerizzata. • una calcificazione a livello vescicale esprime la presenza di un calcolo in vescica generalmente rotondeggiante e di grosse dimensioni.

L’urolitiasi con calcoli radio-opachi (di ossalato di calcio o di fosfato di calcio) deve far pensare alla possibilità di un’alterazione del metabolismo fosfocalcico (per esempio a un iperparatiroidismo).

I calcoli di fosfato ammonio-magnesiaco sono scarsamente radiopachi.

I calcoli di acido urico e di cistina sono radiotrasparenti: possono essere dimostrati soltanto all’urografia come difetti di riempimento, oppure per mezzo dell’ecotomografia.

La calcolosi uralica si riscontra nella gotta e nella diatesi urica. La calcolosi cistinica nella sindrome di De ToniFanconi-Debré.

Una calcificazione renale può essere dovuta:
ai postumi di una tubercolosi renale o a una nefro-calcinosi, a una litiasi renale; in tal caso la calcificazione tende a modellarsi a stampo sui calici e sul bacinetto riproducendone la forma dendritica; essa può tuttavia essere rotondeggiante o irregolare, talvolta multipla:
• una calcificazione a livello ureterale esprime la presenza di un calcolo che per le sue piccole dimensioni ha potuto impegnarsi nell’uretere; si tratta di calcificazioni rotondeggianti od ovalari che, quando presenti nel basso uretere, possono essere confuse con fleboliti, piccole calcificazioni di frequente riscontro nel piccolo bacino; per precisare la loro sede.

Urografia. L 'urografia discendente si propone di visualizzare i calici renali, le pelvi, gli ureteri e la vescica con un mezzo di contrasto introdotto per via endovenosa.
Saggiata la tolleranza al preparato organico di iodio si iniettano mediante fleboclisi rapida 40-50 g di mezzo di contrasto: in genere i radiogrammi vengono effettuati dopo 5-10-15 minuti. Il mezzo di contrasto viene eliminato rapidamente per via renale, si raccoglie nei calici renali e nelle pelvi per discendere poi attraverso gli ureteri nella vescica urinaria.

L 'urografia ascendente richiede il cateterismo degli ureteri. Il catetere viene spinto nell'interno della pelvi renale e la sua posizione controllata radiologicamente. Si inietta allora il mezzo di contrasto iodato direttamente nel bacinetto renale attraverso il catetere: sarà ottenuta una visualizzazione ottima dei calici, della pelvi e dell’uretere.

Con entrambi i metodi dopo 30 minuti circa possono essere riprese buone immagini della vescica urinaria.

L’immagine urografica normale è abbastanza caratteristica anche se le numerose varianti individuali possono far sorgere delicati problemi di interpretazione:
la pelvi renale, che origina dalla confluenza di due o tre calici principali, si disegna con un profilo arcuato e si continua in basso con l’uretere. La pelvi sinistra si proietta in una zona compresa fra la XII vertebra toracica e la I-II vertebra lombare, la pelvi destra leggermente più in basso;
l’uretere si disegna come un’opacità lineare, flessuosa, parallela al margine del muscolo psoas, che si dirige medialmente in corrispondenza dell’apertura superiore del piccolo bacino per sboccare in vescica;
la vescica urinaria si presenta come un’opacità ovoidale con asse maggiore trasversale, a contorno regolarmente curvilineo.

Scopi dell’urografia sono di accertare:
la sede dei bacinetti renali e degli ureteri: nella ptosi renale l’immagine pielica è spostata in basso con percorso curvilineo dell’uretere;
la normalità o evenutali alterazioni dei calici renali, delle pelvi, degli ureteri e dei bacinetti.

I calici possono essere “amputati” per una neoplasia, ristretti per una necrosi cicatriziale, compressi da una massa che protrude all’interno del lume, dilatati per idronefrosi da stenosi ureterale, erosi sul versante della piramide di Malpighi da processo tubercolare: nel rene policistico le deformità dei calici sono numerose e bilaterali.

Le pelvi possono essere alterate per la presenza di un doppio distretto renale, per idronefrosi secondaria a calcolo impegnato nell’uretere, a stenosi oppure a compressione ureterale, a stenosi uretrale.

Gli ureteri possono presentare alterazioni per la presenza di anomalie congenite, oppure dilatazioni.

I calcoli si rendono apprezzabili come difetti di riempimento.

La vescica urinaria può essere deformata per impronte di organi paravescicali, per masse vegetanti nell'interno, calcolo vescicale apprezzabile solo se di dimensioni notevoli.

Uretrografìa

Si esegue iniettando il mezzo di contrasto nel canale uretrale posizionando un piccolo catetere aH’interno del meato uretrale esterno; quindi, a vescica piena, si invita il paziente a urinare così da visualizzare il canale uretrale. L’uretrografia, retrograda e minzionale, rappresenta un esame essenziale in particolare per la chirurgia dell’uretra.

Tomografia assiale computerizzata. La tomografia assiale computerizzata (TAC) è in grado di fornire immagini dell’apparato urinario e dei reni in particolare. Sul piano di scansione assiale, i reni assumono una forma rotondeggiante ai poli, mentre all’ilo si presentano di aspetto falciforme per l’ipodensità corrispondente al grasso del seno renale.

Alla scansione di base il parenchima renale appare omogeneo: dopo iniezione di mezzo di contrasto la prima zona che appare iperdensa è la corticale, seguita dopo pochi secondi dalla midollare, nella quale le piramidi di Malpighi a livello dell’ilo si dispongono come strutture triangolari con la base rivolta verso la corticale.

Le principali indicazioni all’esame TAC sono: le neoplasie, le malattie infiammatorie renali, i traumi, le malattie cistiche e in particolare il rene policistico. Al di là delle specifiche alterazioni morfologiche sul parenchima renale provocate dalle varie malattie, le lesioni riferibili a pielonefrite acuta o ad ascesso si presentano come aree ipodense; gli ematomi hanno un aspetto iperdenso nell’immediatezza del trauma, per diventare ipodensi a distanza di tempo; le cisti si presentano iperdense se a elevato contenuto proteico o emosiderinico secondario a flogosi o emorragie intracistiche; sostanzialmente ipodense sono le immagini riferibili ad adenocarcinoma, talora associate ad aree irregolarmente iperdense indicative di recenti emorragie intratumorali; immagini chiaramente iperdense sono causate da zone di calcificazione o calcoli. L’applicazione dei più recenti sviluppi metodologici della TAC all’apparato urologico permette la possibilità di interessanti ricostruzioni spaziali.

Risonanza magnetica nucleare. Come è stato già descritto in precedenza, la risonanza magnetica nucleare (RMN) consente l’acquisizione di immagini di sezioni del corpo umano attraverso l’analisi del segnale elettromagnetico. L’intensità di segnale è influenzata dal tempo di rilassamento TI e T2: il TI rappresenta il tempo necessario ai protoni per riallinearsi con il campo magnetico esterno dopo l’impulso di radiofrequenza; il T2 quello necessario ai protoni per uscire dalla coerenza di fase indotta dalla radiofrequenza. Nello studio della patologia renale, la RMN è una metodica di sicura utilità. Con sequenze Tl-pesate è possibile una migliore visualizzazione del parenchima renale, delle strutture vascolari e ilari, delle fasce pararenali; le T2-pesate sono particolarmente utili per la differenziazione tra vasi e vie escretrici e per la caratterizzazione di eventuali lesioni. I piani di scansione più utilizzati sono l’assiale e il coronale: con quest’ultimo si ottengono le migliori informazioni in quanto i reni presentano il maggior sviluppo anatomico. Il mezzo di contrasto, utile nell’evidenziazione dei processi espansivi, è il Gadolinio chelato all’acido dietilentriamino-pentacetico.

Le indicazioni principali all’uso della RMN sono rappresentate da: valutazione e tipizzazione dei processi espansivi; stadiazione e follow-up del carcinoma renale; caratterizzazione di raccolte fluide retroperitoneali e pararenali. I principali vantaggi della RMN sono rappresentati dall’elevato potere di contrasto e di risoluzione, dalla possibilità di acquisizione su tutti i piani dello spazio, dall’assenza di radiazioni ionizzanti, dalla minore necessità di utilizzo del mezzo di contrasto. Gli svantaggi sono rappresentati dai possibili artefatti da movimento e dalla differente frequenza di risonanza tra protoni del grasso e dell’acqua.

Tomografia a emissione di positroni. La tomografia a emissione di positroni (PET) è una metodica diagnostica scintigrafica che utilizza traccianti marcati con radioisotopi emettitori di positroni. La metodica offre almeno due vantaggi rispetto alle tecniche scintigrafiche convenzionali, che utilizzano traccianti marcati con radioisotopi gamma-emittenti: una migliore risoluzione spaziale delle lesioni e la possibilità di utilizzare i substrati naturali dei principali processi metabolici: questi substrati vengono resi radioattivi sostituendo un componente della molecola con il corrispondente radioattivo. La PET risulta di particolare utilità nella diagnostica di processi neoplastici renali, al esempio nell’individuazione di recidive.

Ecotomografia. L’ecotomografia è attualmente da considerare un esame indispensabile nello studio del rene e delle vie urinarie. La relativa facilità di esecuzione e la raffinatezza delle più recenti strumentazioni consentono la raccolta di immagini del tutto affidabili dal punto di vista diagnostico. Viene utilizzato il sistema B-mode in cui gliechi di ritorno sono visualizzati sotto forma di punti luminosi su schermo bidimensionale con luminosità proporzionale all’ampiezza dell’impulso ricevuto. Interferenze, per una corretta esecuzione dell’esame, possono essere indotte in sintesi dalla presenza di aria e feci neH’intestino e dall’obesità. L’esame viene eseguito sia in respirazione fisiologica che in inspirazione forzata bloccata: il rene destro si visualizza preferibilmente in decubito supino o sul fianco sinistro, il rene sinistro in decubito laterale destro. Le scansioni più frequentemente usate sono la longitudinale con la quale il rene ha forma ovalare, la trasversale, la sagittale e l’obliqua; per ciascuna di queste è possibile inoltre utilizzare diverse proiezioni passanti per un polo, per il seno, per l’ilo.

L’ecotomografia permette lo studio dei profili, dimensioni e volumi dei reni, la valutazione del parenchima renale e dell’apparato calico-pielico. È quindi possibile evidenziare condizioni di aumento di volume per idronefrosi oppure per rene policistico; la presenza di cisti liquida sarà apprezzata come area ipoecogena. Ben diverso per altro è l’aspetto di lesioni o masse occupanti spazio.

Di estrema importanza è l’ecotomografia anche nello studio della nefrolitiasi, sia a livello del parenchima renale, che vescicale.

Le caratteristiche ecografiche di patologie renali acute quali la pielonefrite acuta, la glomerulonefrite acuta, la necrosi tubulare acuta, oppure di nefropatie acute che si realizzano nell’ambito di malattie sistemiche multidistrettuali quali la panarterite nodosa, il LES, la malattia di Wegener, la sindrome di Schònlein-Henoch, la porpora trombotica trombocitopenica oppure la sindrome di Goodpasture sono:
aumento delle dimensioni e dei volumi renali;
aumento dell’ecogenicità parenchimale;
ingrandimento e demarcazione delle piramidi.

È opportuno comunque sottolineare che un ingrandimento volumetrico si può realizzare anche nelle nefropa "" ```
Tim e t o p e a k (M in ) Tim e t o 1 / 2 p e a k D e p th (cm)
U p ta k e (%)

2 .3 3
6.00
6 .4 1
4 6 .5 5
3 5 .7 6
T o t a l GFR (m l/m in ) : N orm al GFR ( m l/m in ) :
P r e i n j e c t i o n S y r i n g e C o u n ts : 7 33955 P o s t i n j e c t i o n S y r i n g e C o u n ts : 488 7 2 P r e  i r .i e c t i o n T ù ce : 1 0 :0 9 :1 4 P a t i e n t I n j e c t i o n Tim e : 1 0 :2 2 :5 4 F o s t i n j e c t io n Tim e : 1 0 :4 8 :1 0 D ose M u l t i F a c t o r ( P r e ) : 1 .0 0 D o se M u l t i F a c t o r ( P o s t ) : 1 .0 0

Trapianto renale
Immediatamente dopo il trapianto, il rene, specialmente se proviene da cadavere, va incontro a un certo grado di ischemia e di sofferenza tubulare, per cui occorre monitorizzare la ripresa funzionale. A tale scopo viene calcolato un indice molto sensibile di perfusione renale: IP = rapporto fra flusso arterioso e flusso renale.

Nefropatia ostruttiva
V id ro u re te ro n e fro s i provoca lentamente una caduta della funzione renale fino all’esclusione del rene o di sue parti dalla funzione: questo avviene quando la pressione nelle vie escretrici distese supera la pressione di filtrazione. Il riconoscimento di una funzione renale residua è di estremo interesse ai fini della pianificazione di un intervento chirurgico correttivo per ripristinare una funzione renale valida o per recuperare una porzione di rene ancora funzionante. I quadri scintigrafici sono proteiformi e dipendono dall’entità dell’idronefrosi e dalla sua durata.

La biopsia renale rappresenta in numerose malattie renali un esame fondamentale per la conoscenza degli specifici meccanismi patogenetici, per la definizione della prognosi, e soprattutto per la scelta della terapia.
Le principali indicazioni sono rappresentate da: sindrome nefrosica, proteinuria asintomatica, sindrome nefritica acuta, malattie sistemiche (LES, vasculite, panarterite), insufficienza renale acuta, macroematuria (sospetta glomemlonefrite di Berger), ipertensione arteriosa maligna. Nel trapianto renale la biopsia trova spazio sia per diagnosticare disfunzioni in fase precoce, sia per individuare alterazioni tardive (lesioni da rigetto, necrosi tubulare acuta, nefrotossicità da ciclosporina).
Le principali controindicazioni sono: diatesi emorragiche non correggibili farmacologicamente, pazienti non collaboranti, posizioni anomale del rene, grave obesità, presenza di rene unico. Le più importanti complicanze sono rappresentate da: macroematuria, ematoma perirenale, insufficienza renale ostruttiva da coaguli, fistola artero-venosa, infezioni.
La biopsia renale si esegue con aghi Vim-Silverman modificati secondo Franklin, oppure con aghi d is p o s a b le (Tru-cut), associando la tecnica “a cielo coperto” al monitoraggio ultrasonografico della direzione e profondità dell’ago.
Così facendo si ottengono frustoli adeguati in circa il 90% dei casi. Il preparato viene quindi esaminato alla microscopia ottica, all’immunofluorescenza e alla microscopia elettronica. L’esame deve essere comunque integrato, per un’ottimale conclusione diagnostica, dalla conoscenza di dati clinici e laboratoristici.

L’urina è il prodotto terminale del lavoro secretorio del rene; essa è escreta in continuazione e si raccoglie nei bacinetti renali donde attraverso gli ureteri discende nella vescica urinaria. Quando è stata raggiunta una sufficiente distensione della vescica, l’urina viene emessa con una minzione volontaria. Quanto riguarda la diuresi e la minzione è stato già esposto in precedenza.
Esame fisico e chimico. L’urina appena emessa si presenta come un liquido di colore giallo-carico, di odore sui generis, a reazione acida, di densità 1015-1025:
il colore è dovuto alla presenza di un pigmento giallo detto urocromo;
— Vodore è dovuto a un chetone ciclico detto uronod;
— la reazione acida è in rapporto alla cospicua eliminazione di radicali acidi operata dal rene;
— l’elevata densità esprime la concentrazione che il filtrato glomemlare subisce passando lungo i tubuli contorti renali.
Colore
Il colore delle urine può variare in condizioni del tutto fisiologiche:
— a dieta asciutta oppure dopo un’abbondante sudorazione, le urine sono di colore più scuro, le perdite di acqua o la scarsa introduzione di acqua, condizionano infatti un’oliguria e di conseguenza un aumento della concentrazione dei pigmenti normalmente invece presenti;
— dopo un’abbondante ingestione di liquidi, l’urina si presenta scolorata in quanto l’incremento della diuresi acquosa diluisce detti pigmenti.
Le urine possono presentare unV/normale colorazione :
un colore rosso scuro può essere dovuto a presenza di globuli rossi o di emoglobina; l’esame microscopico del sedimento urinario e la ricerca del sangue occulto consentono di precisare se si tratta di un 'ematuria (reazione del sangue positiva, globuli rossi presenti nel sedimento) o di uriemoglobinuria (reazione del sangue positiva ma globuli rossi assenti nel sedimento). Quando il sangue o l’emoglobina sono presenti in folte quantità, la tonalità di colore diviene decisamente rosso-scura (quasi nerastra), in caso conttario l’urina assume il cosiddetto aspetto “a lavatura di carne”;
un colore rosso bordeaux è tipico della porfirinuria; il sospetto viene confermato dalla ricerca delle porfirine eseguita con metodo chimico o spettroscopico;
— un colore marsala testimonia la presenza di itrobilina; questo accade nelle malattie infettive acute (tifo, polmonite), nelle insufficienze epatiche e soprattutto nelle anemie emolitiche. La ricerca deU’urobilinogeno con il reattivo di Ehriich consente di confermare la presenza di questo pigmento;
un colore di birra scura con schiuma giallo-verdastra è dovuto alla presenza di bilirubina ; l’identificazione dei pigmenti biliari va fatta con il reattivo di Gmelin;
— un colore nero può essere osservato nell 'emosideri-
le urine torbide per ossalati si rischiarano aggiungendo dell’acido cloridrico;
le urine torbide per urati diventano limpide se riscaldate alla fiamma.
Le urine possono essere torbide per presenza di sostanze organiche:
il muco appare in sottili fiocchi o tralci biancastri natanti che acquistano interesse nella diagnosi di cistite e di uretrite;
il pus fa assumere alle urine un aspetto torbido e un colorito giallo-verdastro; l’esame microscopico del sedimento urinario dimostra la presenza di leucociti in cattivo stato di conservazione (piociti) spesso raggruppati in ammassi;
il sangue può impartire alle urine un aspetto torbido; i globuli rossi tendono a sedimentare nel calice e potranno essere dimostrati dei coaguli;
negli intorbidamenti da presenza di grassi (chiluna), le urine ritornano limpide se agitate con alcol o etere.
nuria (anemia emolitica tipo Marchiafava-Micheli), nella alcaptonuria e nel corso di alcuni meìanosarcomi.
Molte sostanze medicamentose fanno acquisire alle urine colorazioni particolari; dopo somministrazione di blu di metilene le urine sono di colore blu, dopo ingestione di rabarbaro di colore rosso e così via.
Aspetto
Normalmente le urine sono limpide. Se si intorbidano nell’ambiente esterno ciò è dovuto alla presenza di uratio fosfati in alta concentrazione che precipitano con il raffreddamento.
Le urine possono essere torbide per presenza di sali che si depositano sul fondo del calice:
i fosfati e gli ossalati in uno strato biancastro;
gli urati in uno strato rossastro (sedimento laterizio).
All’esame del sedimento l’intorbidamento risulta dovuto a cristalli o ad ammassi minerali amorfi:
le urine torbide perfosfati si rischiarano aggiungendo poche gocce di acido acetico;
Nelle urine possono essere dimostrati:
renella (una sabbia minutissima costituita da sali minerali);
calcoli, piccoli sassolini rotondeggianti emessi spontaneamente dopo un episodio di colica renale o anche in perfetto benessere.
Per stabilire la composizione chimica dei calcoli valgono i seguenti criteri:
i calcoli di acido urico sono di colore giallo ocra, non lasciano residuo se calcinati, si sciolgono sia negli acidi che negli alcali e danno la caratteristica reazione della muresside (sciogliere il calcolo in acido nitrico, fare evaporare a secco in capsula di porcellana, aggiungere alcune gocce di ammoniaca: si ottiene un colore rosso scarlatto che vira al viola dopo trattamento con idrato di sodio);
i calcoli di cistina sono giallastri, teneri, bruciano dando fiamma verde-blu e non lasciano residui; si sciolgono sia negli acidi che negli alcali;
i calcoli di fosfato ammonico-magnesiaco sono biancastri, lasciano scarso residuo se calcinati, si sciolgono in acido acetico e in acido cloridrico dando effervescenza;
i calcoli di fosfato di calcio e magnesio, di colore brunastro, lasciano abbondante residuo se calcinati, si sciolgono negli acidi dando con acido acetico una caratteristica effervescenza;
i calcoli di ossalato di calcio, di colore nerastro o verdastro, si sciolgono solo negli acidi forti (non nell’acido acetico) e danno effervescenza se trattati con acido cloridrico.
Quando si sia determinata tra apparato digerente e vescica un’anormale comunicazione (fistola retto-vescicaleo sigmoido-vescicale), possono essere presenti nelle urine piccoli frammenti di feci o parassiti intestinali (oxiuri): in questi casi l’esame radiologico dimostra l’anormale presenza di gas in vescica.
Odore
Le urine possono presentare:
un odore ammoniacale dovuto alla fermentazione dell’urea operata da microrganismi che conferiscono all’urina una reazione alcalina;
un odore fetido per processi putrefattivi con sviluppo di idrogeno solforato. Questa condizione è espressiva per una flogosi da Bacterium coli. Anche nelle neoplasie vescicali in fase di sfacelo necrotico le urine possono presentare un odore fetido.
pH urinarioÈ espressione della regolazione dell’equilibrio acidobase effettuato dal rene. Il pH urinario è normalmente acido in rapporto all’escrezione renale di idrogenioni, anche se il suo range oscilla tra 4,5 e 8,5. È influenzato dalla dieta, dall’attività fisica, dalla febbre, dalle infezioni delle vie urinarie. Nella pratica clinica è necessario verificare se il pH urinario è superiore o inferiore a 6,0-6,5: per questo vengono utilizzate strisce reattive che utilizzano il rosso di metilene e il blu di bromotimolo come indicatori.
Peso specifico
Il peso specifico dell’urina (come il peso specifico di qualsiasi altro liquido) è in funzione delle sostanze in essa disciolte: esso è un prezioso indice di funzionalità renale in quanto esprime l’attitudine del rene a concentrare l’ultrafiltrato glomerulare e ad eliminare le scorie del catabolismo azotato e minerale.
Il peso specifico urinario viene determinato con un urodensimetro graduato in modo che immerso nell’acqua distillata alla temperatura di +15°C segni il valore 1000: il peso specifico urinario è dato dal livello di immersione del densimetro e viene letto sulla scala: quanto più alta è la densità tanto meno il densimetro affonda nelle urine. Più comunemente il peso specifico, insieme ad altri parametri, viene determinato con appositi stick polivalenti.
In condizioni normali la densità delle urine varia da 1010 a 1025 essendo in media sui 1018-1020 (leggermente inferiore nei bambini):
aumenta dopo i pasti allorché il lavoro escretorio del rene è sollecitato da maggior afflusso di cataboliti;
— diminuisce dopo l’ingestione di liquidi.
Nelle politine l’urina ha un basso peso specifico; fa eccezione la poliuria del diabete mellito nella quale il forte contenuto in glucosio comporta i massimi incrementi della densità (fino a valori di 1035-1040 e oltre).
Nel diabete insipido il peso specifico si aggira sui 10011002 .
Nelle oligurie il peso specifico delle urine è di regola aumentato per la maggior concentrazione dei cristalloidi urinari, salvo che non sia in atto una grave insufficienza renale la quale condiziona un’oliguria a basso peso specifico.

Composizione chimica. Nella tabella 9.1 riassumiamo la quantità media dei principali costituenti normali dell’urina escreti nelle 24 ore. Un difetto della funzionalità renale comporta un'incapacità del rene a smaltire adeguati quantitativi di urea e di cloniro di sodio: ciò condiziona un aumento della concentrazione di questi cristalloidi nel sangue (iperazotemia, ritenzione di sodio con edemi).
Tabella 9.1. Quantità media dei principali costituenti normali dell'urina escreti nelle 24 ore.
Cataboliti del m etabolism o azotatoAzoto ureicoCreatininaAcido uricoAzoto am inicoAzoto am m oniacale MineraliCloroSodioPotassioFosforoCaldo
Quantità media (g)
15-30 0,6-1,8 0,10-0,20 0,15-0,30 0,5-1,0 Quantità media 110-250 mEq 4 0 -2 2 0 mEq 25-125 mEq 6 0 0 -1 2 0 0 mg 100-300 mg
``` Urea

È il principale prodotto terminale del catabolismo delle proteine: si forma nel fegato a seguito del processo di desaminazione degli aminoacidi, è filtrata attraverso i glomeruli e riassorbita a livello dei tubuli in ragione di circa il 50%.

Creatinina

È un catabolita fisiologico del metabolismo muscolare; filtra attraverso i glomeruli senza essere riassorbita dai tubuli contorti: questa circostanza consente di utilizzare la clearance della creatinina endogena come indice del filtrato glomerulare.

Acido urico

È il prodotto terminale del catabolismo delle nucleoproteine. Viene escreto con le urine sia libero che combinato a formare urati di sodio, di potassio e di ammonio. La sua concentrazione è in stretto rapporto con la dieta. L’escrezione di acido urico aumenta in misura notevole dopo la crisi gottosa e dopo somministrazione di farmaci uricosurici. Una forte concentrazione urinaria di acido urico si osserva negli stati febbrili e quando nell’organismo si istituiscono importanti processi di lisi cellulare, ad esempio nelle leucemie in trattamento chemioterapico oppure dopo terapia radiante.

Aminoacidi

Sono presenti in concentrazione scarsa, perché attivamente riassorbiti dai tubuli contorti renali. I disordini primitivi del metabolismo degli aminoacidi rientrano nel gruppo delle acidurie organiche. L’analisi degli acidi organici si esegue su campione urinario mediante gascromatografia di massa spettrometria. L 'acidemia propionica e metilmalonica sono le più frequenti malattie diagnosticabili mediante questa tecnica. Peraltro la fenilchetonuria, l’iperglicinemia non chetotica e la malattia delle urine a sciroppo d’acero possono essere diagnosticate direttamente con cromatografia ad alta pressione nel plasma.

Di fronte a un’intensa aminoaciduria tre ipotesi fondamentali dovranno essere prospettate:

l’aminoaciduria è conseguenza di un difetto di desaminazione degli aminoacidi a livello del fegato; è questa l’iperaminoaciduria delle insufficienze epatiche gravi;

l’aminoaciduria è conseguenza di un’intensa e anormale distruzione cellulare, soprattutto di fibre muscolari; caso delle distrofie muscolari progressive ;

l’aminoaciduria è conseguenza di un difetto nel riassorbimento tubulare degli aminoacidi; caso delle tubulonefrodisplasie e in particolare nella sindrome di De ToniFanconi-Debré.

Ammoniaca

È presente nelle urine in diretto rapporto a condizioni che impegnano il rene nell’escrezione di valenze acide. Un aumento di escrezione dell’ammoniaca si riscontra nella dieta carnea , negli stati febbrili e nelle acidosi.

Creatina

Si trova solo in alcune distrofie muscolari (il dato ha valore diagnostico), nelle donne gestanti e nei bambini.

Sostanze minerali

L’alimentazione ha una parte di primissimo piano nel condizionare la concentrazione di sali minerali nelle urine che è inoltre subordinata a un fine controllo ormonico (surrenale per quanto riguarda il sodio e il potassio, paratiroideo per quanto riguarda il calcio e i fosfati).

Nell'insufficienza renale grave vi è una scarsa escrezione di tutte le sostanze minerali, che tendono ad aumentare nel sangue (in particolare il sodio, il potassio e soprattutto i fosfati).

Un forte aumento dell’escrezione urinaria di calcio si osserva negli stati di iperassorbimento intestinale del calcio (per esempio nel trattamento delle osteoporosi con calcitriolo) ed esprime un maggiore carico renale di filtrazione del calcio; oppure in quelle condizioni in cui il riassorbimento osseo è esaltato, come nel mieloma e più in generale nelle metastasi osteolitiche oppure nell’iperparatiroidismo primitivo; nelle ipocalcemie (del rachitismo o dell’ipoparatiroidismo) la calciuria è bassa.

Nelle urine possono venire ricercate e trovate con metodi chimici o fisico-chimici numerose altre sostanze che non hanno importanza nella valutazione della funzionalità renale.

Proteine

Normalmente le anse capillari glomerulari filtrano la maggior parte delle proteine a peso molecolare inferiore a 50.000 D; quelle a peso molecolare maggiore di solito non attraversano la membrana basale dei capillari glomerulari. Nella preurina sono quindi presenti proteine a basso peso molecolare che vengono riassorbite per la gran parte a livello del tubulo prossimale.

In sintesi, pertanto, in un soggetto sano sono presenti nelle urine soltanto tracce di proteine, che non devono superare nell’arco delle 24 ore 80 mg/l. Il 60% circa di queste proteine è di origine piasmatica, il 40% di derivazione tubulare. L’albumina è frazione proteica presente in più elevata quantità nelle urine: seguono le IgG, le immunoglobuline a catene leggere, e altre proteine come la beta2-microglobulina, l’alfa-microglobulina, la transferrina, la ceruloplasmina, ecc. Del restante 40% di origine tubulare ricordiamo la proteina di Tham-Horsfall, le IgA secretorie, l’urochinasi, ecc. In condizioni fisiologiche il rapporto albumine/globuline è sempre inferiore a 1.

Inizialmente lo studio della proteinuria viene effettuato su urine delle 24 ore, e ciò permette genericamente l’identificazione di una malattia renale; per altro tale esame risulta estremamente utile anche nel monitoraggio di una nefropatia già nota. Solo in un secondo tempo viene eseguito lo studio differenziale delle proteine urinarie, che risulta essere altresì essenziale all’approccio diagnostico della malattia renale.

In linea generale, l’escrezione di proteine ad alto peso molecolare indica un danno glomerulare, mentre quella di proteine a basso peso molecolare è espressione di una lesione tubulare.

Attualmente si ritiene corretto suddividere le proteinurie, a seconda della sede dell’alterazione responsabile, in:

pre-renale, con eliminazione di proteine a basso peso molecolare;

glomerulare , laddove il glomerulo ha perso la sua capacità di impedire la filtrazione di proteine piasmatiche;

tubulare, quando il tubulo prossimale non è più in grado di riassorbire e metabolizzare le proteine normalmente filtrate dal glomerulo;

-post-renale, per emorragie delle vie urinarie o malattie infiammatorie con eliminazione di proteine a peso molecolare molto elevato.

È possibile effettuare questa distinzione utilizzando opportune metodiche di laboratorio, e ciò senza dubbio facilita l’inquadramanto diagnostico.

I metodi di dosaggio delle proteine totali nelle urine vanno dalla bollitura dopo acidificazione, in grado di offrire una risposta solo qualitativa, ai metodi di Esbach, al biureto, al blu di Coomassie, alle strisce reattive, metodiche tutte queste capaci, seppur con diversi problemi, di dare anche una valutazione di tipo quantitativo. Le metodiche utilizzate per i dosaggi differenziali sono: l’elettroforesi, l’immunoelettroforesi, l’immunodiffusione, l’immunofissazione, la turbidimetria, la nefelometria, il radioimmunoassay.

La ricerca qualitativa di proteine nelle urine con la prova del calore viene così eseguita:

Purina viene filtrata e acidificata con 2 o 3 gocce di acido acetico al 10%; se il peso specifico è molto basso è bene aggiungere una soluzione concentrata di cloniro di sodio perché la coagulazione delle proteine avviene in modo ottimale in ambiente acido e ricco di sali;

si riempie per tre-quarti una provetta di vetro che viene riscaldata alla fiamma (in corrispondenza della sua parte superiore) fino a ebollizione;

— la presenza di albumina è segnalata da un intorbidamento a livello della zona riscaldata dovuto alla coagulazione delle proteine sotto l’azione del calore;

— un intorbidamento tenue (nubecola di albumina) segnala una proteinuria inferiore a 1 g%o; un grossolano precipitato bianco fioccoso che scende al fondo della provetta indica una proteinuria maggiore.

L’intorbidamento dell’urina sotto l’azione del calore non è sinonimo di albuminuria. Possono condizionare intorbidamento:

— la presenza di forte quantità di fosfati-, l’intorbidamento scomparirà però aggiungendo all’urina riscaldata poche gocce di una soluzione al 10% di acido acetico;

— la presenza di forte quantità di ossalato: l’intorbidamento scomparirà aggiungendo all’urina riscaldata 2 o 3 gocce di acido cloridrico.

Il dosaggio quantitativo delle proteine urinarie con l’albuminometro di Esbach, provetta di vetro graduata sostenuta da un piede di legno e chiusa in alto con un tappo di sughero, prevede che in esse venga versata urina filtrata fino al segno U e reattivo di Esbach (acido picrico 10 g; acido citrico 20 g; acqua distillata 1000 g) fino al segno R. Si capovolge 2-3 volte la provetta tappata per rendere omogenea la miscela dei due liquidi.

Dopo 24 ore si esegue la lettura in grammi di albumina per mille (g%o). direttamente sulla scala incisa sull’albuminometro notando il livello di separazione fra l’albumina precipitata come un sedimento biancastro di liquido giallo sovrastante.

La proteinuria si accompagna a lipuria (fino a 1 g%o); i grassi nelle urine appariranno bilifrangenti all’esame microscopico in campo oscuro come croci di Malta.

Il dosaggio dell’albumina è possibile solo per quantitativi superiori a 0,5 g%o.

Nelle glomerulonefriti acute l’albuminuria è legata al danno flogistico glomerulare: essa resta entro l’ambito di valori non molto elevati, soprattutto nelle glomerulonefriti acute parcellari, e si riduce sensibilmente durante la fase di risoluzione. Non sempre scompare dopo la remissione clinica della malattia ma può per lungo tempo persistere come albuminuria residua.

Nelle glomerulonefriti croniche e nelle nefroangiosclerosi, come la nefropatia diabetica, l’albuminuria è presente anche se di entità inferiore rispetto alle glomerulonefriti acute.

Nelle glomerulonefrosi si riscontrano i massimi gradi di albuminuria; l’albuminuria, che in questi casi supera i 5 g%o e può raggiungere i 30 g%o è dovuta a un’alterazione degenerativa della membrana basale dei capillari glomerulari per la quale questa diventa abnormemente permeabile alle proteine del plasma.

In una provetta a fondo conico si mettono 1015 ml di urina; la provetta viene quindi posta a centrifugare per 15 minuti alla velocità di 3000-4000 giri al minuto. Al fondo della provetta si raccoglierà un sedimento più o meno spesso. Allontanata delicatamente l’urina sovrastante, una goccia del sedimento viene posta su di un vetrino porta-oggetti, ricoperta con un vetrino copri-oggetti ed esaminata a fresco al microscopio usando un obiettivo a secco di piccolo e poi di medio ingrandimento. In condizioni normali il sedimento urinario è scarsissimo; esso offre a considerare:

cellule epiteliali isolate di forma poligonale, fogliacee, con piccolo nucleo; sono le cellule di sfaldamento delle vie genitali, dell’uretra e della vescica;

— sostanze minerali amorfe o organizzate in cristalliIn condizioni patologiche possono essere osservati: cilindri, globuli rossi, globuli bianchi, batteri e parassiti o loro uova. Nelle urine emesse dopo il coito, o al mattino in soggetti che soffrono di polluzioni notturne, non è raro il riscontro di isolati spermatozoi, che si possono osservare anche dopo episodi convulsivi epilettici.

Cristalli

Nelle urine a reazione acida possono essere osservati:

cristalli di ossalato di calcio -. conformati a busta da lettera (quadrangolari con due linee diagonali), a clessidra o a manubrio;

cristalli di acido urico : giallastri, di forma e dimensioni molto variabili (romboidali, quadrangolari, ellittici, rotondeggianti con due prolungamenti spiculari);

cristalli di cistina tirati amorfi -. presenti come minutissimi granuli giallastri o incolori conglomerati o isolati.

Nelle urine a reazione alcalina possono essere osservati:

cristalli di fosfato ammonico-magnesiaco : incolori, prismatici, spesso conformati a coperchio di bara, qualche volta conformati a X;

cristalli difosfato di calcio : incolori, presenti in esili e allungati prismi che si dispongono a stella o a rosetta, qualche volta aghiformi sì da simulare i cristalli di tirosina;

fosfati am orfi in granuli incolori ben solubili in acido acetico.

Nelle gravi insufficienze epatiche possono essere riscontrati cristalli di tirosina (aghiformi) e cristalli di leucina (sferici).

Nelle tubulonefrodisplasie del tipo di De Toni-FanconiDebré si ossetvano cristalli di cistina (esagonali).

I cilindri sono microscopiche formazioni la cui matrice di base è costituita dalla mucoproteina di TammHorsfall. Essi riproducono lo stampo dei tubuli renali e vengono fatti progredire dalla vis a tergo della preurina.

I cilindri amorfi comprendono:

cilindri ialini : incolori, omogenei, semitrasparenti, rettilinei o leggermente ricurvi, molto variabili per lunghezza e spessore, generalmente piuttosto cotti; si riscontrano in scarso numero dopo l’anestesia, dopo uno sforzo fisico, nella febbre e in numero maggiore nelle nefriti acute e croniche e soprattutto nelle nefroangiosclerosi;

cilindri cerei : hanno dimensioni maggiori rispetto ai cilindri ialini e sono di forma più tozza: si riscontrano nelle nefriti croniche e sono particolarmente abbondanti nell’amiloidosi renale;

cilindri granulosi-, corti, larghi, opachi, di colore giallastro o grigiastro, costituiti da un materiale granuloso; si osservano in tutte le nefropatie decorrenti con albuminuria;

cilindri pigmentari (di emoglobina, di mioglobina e di pigmenti biliari); si riscontrano nelle emoglobinurie (emolisi), nella mioglobinuria (sindrome da schiacciamento), nelle glomerulopatie, nelle vasculiti, e negli itteri. La presenza di lipidi all’interno del cilindro può essere evidenziata con l’osservazione in campo oscuro. I cilindroidi composti da muco sono formazioni allungate dello spessore di un comune cilindro jalino o granuloso ma di lunghezza molto maggiore; il loro aspetto è jalino ma al contrario dei cilindri essi si sfioccano a un estremo in uno o più sottili filamenti.

Nelle urine contenenti cilindroidi sono presenti anche esili, convoluti filamenti di muco facilmente riconoscibili al microscopio. Sono frequenti nelle cistopieliti, nelle cistiti e in altre affezioni delle vie urinarie connesse con flogosi catarrale della mucosa.

I cilindri leucocitari sono di comune riscontro nelle nefropatie autoimmuni.

La formazione di questi precipitati all’interno del lume dei tubuli renali può determinare la totale soppressione del flusso urinario (tubulonefrosi ostruttive). Una tubulonefrosi ostruttiva si può avere anche per precipitazione di microcristalli di sulfamidici o di acido urico nel lume tubulare.

I cilindri cellulari comprendono:

*   cilindri epiteliali; formati da cellule epiteliali dei tubuli renali, di differente grandezza e in differente stato di conservazione; si riscontrano nelle nefriti acute, nel corso delle quali non è infrequente trovare cellule renali isolate, poliedriche, con grande citoplasma finemente granuloso;
*   cilindri ematici; composti dall’aggregazione di eritrociti; sono molto comuni nelle nefriti acute e croniche decorrenti con ematuria;
*   cilindri contenenti macrofagi, indicativi di flogosi a carico del parenchima renale;
*   cilindri leucocitari; sono espressione di nefropatia infettiva, ma sono anche di comune riscontro nelle nefropatie autoimmuni.

Eritrociti

Con l’esame microscopico del sedimento urinario è possibile confermare l’esistenza di un’ematuria. Gli eritrociti si presentano con la loro forma rotondeggiante abituale ma più di sovente sono rigonfi (per ipotonia) o disidratati per ipertonia dell’urina (dismorfismi eritrocitari):

*   nell'ematuria macroscopica il sedimento è formato da un tappeto di globuli rossi;
*   nell'ematuria microscopica sarà dimostrata la presenza di un numero più esiguo di globuli rossi e sarà positiva la ricerca chimica del sangue occulto nelle urine.

Nelle donne deve essere sempre tenuta presente la possibilità che una microematuria possa essere conseguenza della contaminazione delle urine con sangue mestruale o comunque di provenienza genitale.

La microematuria costituisce solitamente un reperto inaspettato e spesso sottovalutato. In realtà è opportuno ricordare che qualunque causa di macroematuria può all’inizio manifestarsi come microematuria, e che numerose patologie dell’apparato urinario, neoplasie comprese, possono esordire in modo asintomatico soltanto con una microematuria. La comparsa di una microematuria, anche se asintomatica, richiede quindi la massima attenzione e la necessità di un adeguato approfondimento diagnostico. La presenza di altre anomalie nell’esame delle urine, quali la proteinuria oppure la cilindruria orienta solitamente verso una patologia di natura nefrologica, mentre l’associazione con una leucocituria depone per una malattia più strettamente urologica. Forma molto discussa è la microematuria isolata asintomatica: si caratterizza per l’assenza di una sintomatologia clinica o di altri reperti urinari.

Un’ematuria macroscopica si potrà realizzare per le seguenti cause:

*   ematologiche: talassemie, anemia falciforme, piastrinopatie, emofilia, ecc.;
*   glomerulari: nefropatia mesangiale a IgA, glomerulonefrite mesangioproliferativa, glomerulonefrite membranoproliferativa, glomerulonefrite a semilune, ecc.;
*   non glomerulari: pielonefrite, nefroangiosclerosi da ipertensione arteriosa, malattia policistica, nefrite interstiziale, neoplasie renali, ecc.;
*   post-renali: calcoli, neoplasie del tratto urinario, traumi, ecc.

In sintesi un'ematuria che si manifesta nella fase iniziale della minzione è indicativa di patologie dell’uretra e della prostata, mentre quando si presenta nella fase terminale è espressione di malattie del trigono vescicale; per altro se l’ematuria accompagna tutta la minzione può avere origine sia dal rene come dall’uretere oppure dalla vescica. Ben diversa è l'uretrorragia che si manifesta indipendentemente dalla minzione ed è espressione di una patologia dell’uretra post-sfinterica.

In base alla frequenza le ematurie possono essere così suddivise:

*   idiopatica;
*   neoplasia della vescica;
*   infezione delle vie urinarie;
*   malattie nefrologiche;
*   nefrolitiasi;
*   neoplasia del rene;
*   neoplasia della prostata;
*   neoplasia ureterale;
*   malattie sistemiche/ematologiche rare.

Leucociti

I granulociti sono i leucociti più frequentemente presenti nel sedimento urinario: si presentano isolati o conglomerati in ammassi e appaiono come cellule granulose, sferiche, di 10-12 mm di diametro, più larghe quindi degli eritrociti. La granulosità è dovuta in parte alle loro granulazioni neutrofile e in parte a prodotti di degenerazione.

Con opportuna colorazione del sedimento urinario (violetto di genziana e safranina) si possono mettere in evidenza le cellule di Sternheimer e Malbin: rappresenterebbero leucociti freschi e vitali, indicativi di una infezione delle vie urinarie.

La presenza di leucociti in forte quantità configura il quadro della piuria.

La piuria può essere dovuta a un ascesso renale, a una tubercolosi renale, a una cistopielite acuta o cronica, a una cistite, a un’uretrite. Una piuria può essere pure di origine prostatica, oppure anche di natura extrarenale (ascessi appendicolari, pelvici, ecc.).

Nelle flogosi acute delle vie urinarie è frequente la piuria con urine alcaline; nella tubercolosi renale è frequente la piuria con urine acide.

Accertata la presenza di leucociti nelle urine ed esclusa la contaminazione da parte di una secrezione vaginale, è buona norma eseguire un’urinocultura per identificare il germe responsabile.

Batteri

In un soggetto sano nell’urina appena emessa, all’esame microscopico non sono dimostrabili batteri. Nelle urine in decomposizione può essere invece osservato un batterio non patogeno: il Micrococcus ureae. Una batteriuria intensa può essere apprezzata all’esame del sedimento urinario:

*   in alcune malattie infettive quali l’ileotifo e i paratifi (si tratta delle Enterobacteriaceae responsabili dell’infezione);
*   in alcune flogosi acute delle vie urinarie (cistiti acute cistopieliti); particolarmente importante la presenza della Neisseria gonorrhoeae nelle complicazioni cistopielitiche di un’uretrite gonococcica (blenorragia);
*   in alcune flogosi croniche delle vie urinarie, soprattutto se secondarie a ristagno per stenosi uretrali (ipertrofia prostatica); in tal caso i germi presenti appartengono per lo più alle Enterobacteriaceae ma particolarmente temibile è la presenza della Pseudomonas aeruginosa capace di determinare gravi sepsi generalizzate.

L’esame al microscopio non è in grado di fornire esaurienti informazioni sul germe presente nel sedimento urinario, ma solo indicazioni generiche:

*   se si tratta di cocchi o di bacilli;
*   se Gram-positivi o Gram-negativi;
*   se mobili (caso delle salmonelle);
*   se intracellulari (caso del gonococco).

In presenza di infezione da Candida albicans, la diagnosi differenziale all’esame microscopico deve essere posta con dismorfismi eritrocitari.

Una diagnosi esatta può essere invece ottenuta nella tubercolosi renale. La ricerca del bacillo di Koch nelle urine va fatta con il metodo di Ziehl-Neelsen (previo arricchimento).

Prima della raccolta delle urine è necessario procedere a un'accurata detersione dei genitali esterni in quanto il bacillo dello smegma, alcol-acido resistente, può essere confuso con il bacillo di Koch. Nel sospetto di una tubercolosi renale è opportuno eseguire anche la prova biologica su cavia. Si pongono a centrifugare forti quantitativi di urina e alcuni ml del sedimento vengono inoculati nel peritoneo di una cavia. La cavia sarà sacrificata dopo 2 o 3 mesi e saranno attentamente osservati i gangli linfatici retroperitoneali e la cavità peritoneale; qualora esistano dei gangli tumefatti dovranno essere allestiti dei preparati istologici e dovrà essere eseguita una coltura del tessuto patologico su terreno di Petragnani onde isolare e dimostrare il bacillo di Koch.

Parassiti

I più comuni parassiti urinari sono il Trichomonas vaginalis e il Trichomonas hominis presenti per contaminazione delle urine dalla vagina o dal retto. Si tratta di parassiti romboidali mobilissimi per una membrana ondulante terminale, facilmente riconoscibili all’esame a fresco del sedimento.

Eccezionalmente possono essere osservate larve di filaria e lo Schistosoma haematobium (schistosomiasi vescicale) del quale si ricercano nelle urine le uova tipicamente lanceolate a un'estremità.

Esame batteriologico

In condizioni normali a causa del pH acido e dell’elevata osmolarità, l’urina realizza un ambiente sfavorevole allo sviluppo dei germi così che su opportuni terreni di cultura:

*   il valore normale di contaminazione non supera un massimo di 10.000 colonie per 1 ml di urina;
*   mentre nelle infezioni delle vie urinarie il numero delle colonie che si sviluppano sale a 100.000 e oltre nei casi più gravi.

Nella donna la vicinanza del meato urinario all’orificio anale giustifica la frequenza delle infezioni ascendenti delle vie urinarie ad opera di Enterobacteriaceae provenienti dal grosso intestino (Escherichia coli, stafilococchi, protei, klebsielle e Pseudomonas aeruginosa).

Nelle bambine e nelle donne anziane le flogosi delle vie urinarie passano frequentemente inavvertite pur essendo causa di gravi complicazioni a distanza di tempo.

Nell’uomo il ristagno vescicale per stenosi uretrale (da ipertrofia prostatica o altro) rende facile lo sviluppo intravescicale di germi che si rendono responsabili di infezioni ascendenti; il processo infettivo si impianta per lo più dopo cateterismi vescicali che si siano resi indispensabili.

In ogni caso è importante documentare la batteriuria e precisare:

*   il grado di contaminazione batterica (numero delle colonie che si sviluppano da 1 ml di urine);
*   il tipo di batterio responsabile della pullulazione microbica, riconoscendone almeno la gram-positività o la gram-negatività per orientare precocemente la terapia antibiotica; ed eseguire un’urinocoltura e un antibiogramma che indichino con precisione il germe responsabile e l’antibiotico al quale esso è sensibile.

Urlnocoltura

L’esame si pone l’obbiettivo di identificare il germe patogeno responsabile dell’infezione urinaria, di quantificare il numero dei germi presenti nel campione urinario, e infine di individuare l’antibiotico specifico in grado di eliminare il microrganismo.

La raccolta delle urine deve essere effettuata in modo corretto, evitando contaminazioni esterne del campione, in particolare con gli organi genitali che devono essere accuratamente detersi prima della raccolta del campione: si consiglia di raccogliere il campione del mitto intermedio. Le urine devono essere raccolte in un apposito contenitore sterile, ed esaminate quanto prima possibile: in questa fase non devono comunque essere tenute vicine a fonti di calore.

L’identificazione e la conta batterica possono essere eseguite manualmente, per mezzo del microscopio; con metodiche chimiche che impiegano enzimi, quali la nitrato redattasi (Griess test), l’esterasi leucocitaria, oppure la catalasi (Uriscreen); con metodo colorimetrico che impiega safranina 0 (Filtra Check-UTI). I metodi automatici includono: la bioluminescenza (UTI screen); la fotometria (Vitak); la colorimetria con safranina 0 (Bac-T-Screen). La successiva fase dell’esame prevede la semina del campione urinario in specifici terreni di coltura.

L’urinocoltura si considera non significativa quando il numero di colonie è inferiore a 10.000 /ml, dubbia fra 10.000/ml e 100.000 /ml, sicuramente positiva per una conta superiore a 100.000/ml.

L’esame viene quindi completato con l’antibiogramma: le colonie batteriche vengono cimentate su piastre contenenti differenti antibiotici, così da saggiare la sensibilità del microrganismo isolato ai vari antibiotici che potrebbero essere utilizzati in vivo.

I compiti funzionali del rene possono essere così riassunti:

*   regolazione del volume dei liquidi circolanti;
*   regolazione della pressione cristalloido-osmotica dei liquidi circolanti;
*   regolazione del pH del sangue;
*   depurazione dell’organismo da alcuni prodotti terminali del catabolismo proteico (urea, acido urico, creatinina, solfati e fosfati) oltre che da eventuali sostanze estranee e/o nocive (ad esempio la bilirubina coniugata);
*   perfezionamento metabolico della vitamina D nel suo metabolita attivo finale, l’l,25(OH)2 vit. D;
*   sintesi dell’eritropoietina e della renina.

I compiti sopra ricordati sono svolti dal rene attraverso meccanismi complessi che esigono un elevato tenore metabolico cellulare.

Flusso plasmatico renale

Si calcola che in un minuto 1300 ml di sangue (700 di plasma e 600 di globuli) attraversino il rene: il flusso plasmatico renale ammonta infatti a 700 ml/min.

Filtrato glomerulare

Dei 700 ml di plasma che attraversano il rene in un minuto, 120 vengono filtrati dai glomeruli nello spazio capsulare di Bowmann: il filtrato glomerulare si aggira infatti sui 120 ml/min.

Un rapido calcolo su questi dati consente di stabilire che nelle 24 ore oltre 170 litri di liquidi plasmatici filtrano negli spazi capsulari di Bowmann.

Il filtrato glomerulare direttamente raccolto in opportune condizioni sperimentali, ha dimostrato di essere privo di proteine e di avere una composizione in cristalloidi identica alla composizione del plasma. Ma l’urina è molto più concentrata del plasma e sappiamo che nelle 24 ore non vengono eliminati 170 litri di urina ma solo un 1,5 litri circa.

Riassorbimento tubulare

Nelle 24 ore ben 168,5 litri di preurina sono riassorbiti dai tubuli.

L’acqua viene riassorbita per il 99% e oltre ed è proprio su questo meccanismo che si fonda la difesa dei volumi liquidi dell’organismo: ciò comporta un aumento della concentrazione globale dei cristalloidi urinari con parallelo aumento della densità (o peso specifico) dai valori di 1007 della preurina ai valori di 1020-1025 dell’urina escreta.

La concentrazione dell’urina è spiegata con un meccanismo a controcorrente operante a livello delle anse di Henle.

Esiste un gradiente di osmolarità corticopapillare per cui l’osmolarità va progressivamente aumentando dalla corticale alla midollare del rene ed è massima in prossimità delle papille. Questo gradiente si realizza in virtù di:

*   un processo di riassorbimento attivo di sodio nel tratto ascendente dell’ansa di Henle;
*   il sodio riassorbito diffonde lateralmente nel tessuto interstiziale, nei vasi peritubulari e nell’urina del tratto discendente dell’ansa di Henle;
*   il flusso della pre-urina trasporta però nuovamente il sodio verso il basso e contribuisce al mantenimento del gradiente di osmolarità fornendo un’ulteriore quota di sodio al riassorbimento del tratto ascendente dell’ansa;
*   nel tubulo distale l’urina ha così perduto l’iperosmolarità caratteristica del tratto ascendente dell’ansa di Henle e si versa ipo-osmotica nei tubuli collettori dove la diffusione dell’acqua è regolata dall’ormone antidiuretico post-ipofisario (ADH) che consente il passaggio di acqua solo in senso unidirezionale dal lume all’interstizio;
*   ma i tubuli collettori decorrono nella zona midollare, un ambiente dove esiste il gradiente di concentrazione sopra descritto: l’acqua potrà così facilmente venire attratta osmoticamente nel tessuto interstiziale e di qui essere convogliata in circolo dai vasi. Escrezione tubulare

La funzione dei tubuli renali non si limita all’attivo trasferimento di determinati composti dal loro lume nei capillari circostanti, essi infatti esercitano una sorta di selezione fra le sostanze che transitano nel loro lume:
molte di queste vengono eliminate in forte concentrazione (l’urea ad esempio);
altre vengono riassorbite purché non venga superata una determinata concentrazione (il glucosio, gli aminoacidi);
altre vengono riassorbite o meno in funzione di determinate circostanze omeostatiche (il sodio, il potassio, il calcio, il bicarbonato, i fosfati).

Valutazione della funzione renale. Clearance renali

Esistono delle metodiche che consentono di precisare con buona approssimazione l’entità del filtrato glomerulare (FG), del flusso plasmatico renale (FPR) e della massima capacità escretoria tubulare (Tm). Queste metodiche si fondano sul principio generale della clearance o depurazione renale.
Per clearance renale di una sostanza si intende la quantità di plasma sanguigno che in un minuto il rene è in grado di depurare. La clearance renale viene calcolata con la seguente formula:
U x V
C = ----------
P
dove:
C clearance in ml/min;
U = concentrazione della sostanza in esame nelle urine espressa in mg/ml;
V = volume/minuto urinario, cioè volume di urina escreto in un minuto;
P = concentrazione della sostanza in esame nel plasma espressa in mg/ml.
Se immaginiamo di introdurre in circolo una sostanza che filtri attraverso i glomeruli renali senza essere adsorbita alle proteine plasmatiche, senza venire chimicamente trasformata nell'organismo, senza essere escreta o riassorbita dai tubuli renali, vedremo che la determinazione della sua clearance renale ci darà la misura del filtrato glomerulare; godono di questa proprietà l’inulina, marcatori radioattivi quali il 99mTc-DTPA, e la creatinina.
Se immaginiamo ora di introdurre in circolo una sostanza la quale in opportune concentrazioni sia completamente depurata dal rene sì che essa scompare nel passaggio dall'arteria alla vena renale, vedremo che la determinazione della sua clearance renale ci darà la misura del flusso plasmatico renale: gode di questa proprietà l'acido paraaminoippurico (PAI) che ha la proprietà di essere attivamente eliminato dai tubuli renali quando nel plasma la sua concentrazione non superi i 10 mg%.
Aumentando la concentrazione del PAI nel sangue fino a un certo limite aumenta anche la sua escrezione renale, dopo di che l'escrezione rimane costante: si dice allora che è stato raggiunto il Tm (tubular mass o massa tubulare funzionante) del PAI. Il metodo del Tm viene applicato per valutare l'attitudine dei tubuli renali a riassorbire alcune sostanze soglia: in primo luogo il glucosio. Per TmG si intende la massima quantità di glucosio (espresso in mg) che può essere riassorbita in un minuto dai tubuli renali e la determinazione del TmG ha grande importanza per la diagnosi di diabete renale.
Questi metodi non sono esenti da rischio: non sempre, infatti, l'organismo (specialmente nell'insufficienza renale) tollera le sostanze estranee necessarie per lo studio delle clearance che devono venire infuse in concentrazione elevata.
Rimandiamo ai trattati specialistici per la tecnica di determinazione delle clearance e ricordiamo che con queste procedure in condizioni normali:
il filtrato glomerulare è circa 120 ml/min;
il flusso plasmatico renale è circa 640 ml/min;
il TmPAI si aggira attorno ai valori di 78 mg/min.
Le massime riduzioni del filtrato glomerulare (fino a valori di 20-30 ml/min) si osservano nelle glomerulonefriti croniche e nelle nefroangiosclerosi.
Le massime riduzioni del flusso plasmatico renale si osservano nelle nefroangiosclerosi, mentre valori ridotti sono comuni nella glomerulonefrite e nelle glomerulonefrosi.
Il TmPAI segna cospicue riduzioni (valori inferiori a 30 mg/min) nelle tubulonefrosi tossiche, nelle tubulonefrodisplasie e nelle nefroangiosclerosi: esso è però più o meno compromesso in tutte le nefropatie mediche dalle nefriti parcellari acute e croniche, alla glomerulonefrite acuta diffusa, alle glomerulonefriti croniche, alle glomerulonefrosi.

Clearance della creatinina

La creatinina è un metabolita della creatina muscolare che il rene elimina in forte concentrazione esclusivamente attraverso i glomeruli; per questo la clearance della creatinina può essere considerata una buona espressione del filtrato glomerulare.
Per la determinazione della clearance della creatinina endogena occorre:
raccogliere e misurare accuratamente le urine eliminate in 100 minuti. Al 50° minuto eseguire un prelievo di sangue con siringa eparinizzata;
dosare la creatinina presente nelle urine raccolte e nel sangue ed esprimerla in mg%;
applicare la formula delle clearance.
Il dosaggio della creatinina va fatto con metodo fotometrico (filtro verde 530 nm) sfruttando la formazione di un composto rosso dall'interazione dell'acido picrico con la creatinina.
Per la sua semplicità e significatività la clearance della creatinina è oggi il metodo più usato per la misura del filtrato glomerulare. I valori normali del filtrato glomerulare determinato con la clearance della creatinina endogena sono compresi fra 70 e 120 ml/min.

Diuresi

Uno dei criteri più elementari per la valutazione della funzionalità renale è quello di stabilire se il rene ha conservato o ha perduto la capacità di secernere urina. Numerose possono essere le cause di anuria.
Le ripercussioni di un’anuria sulla concentrazione di cristalloidi nel sangue sono ovvie:
sono ritenuti totalmente i cataboliti azotati e le sostanze minerali che il rene elimina normalmente;
è compromessa la regolazione dell’equilibrio acido-base.
Con il persistere dell’anuria il quadro clinico volge fatalmente al coma uremico.
Ma a prescindere dall’anuria è arduo dalle sole modificazioni della diuresi trarre deduzioni in tema di funzionalità renale: gravi insufficienze renali possono decorrere con oliguria, con diuresi normale ma spesso con poliuria.

Densità delle urine

La densità ci informa in maniera semplice e diretta del contenuto in sostanze cristalloido-osmotiche dell’urina. In tesi generale se si escludono un’abbondante introduzione di liquidi per via orale o parenterale e la risoluzione di edemi, una bassa densità dell’urina depone per un’incapacità dei tubuli renali a concentrare convenientemente la preurina.
La poliuria a basso peso specifico è costante nelle insufficienze renali croniche e viene interpretata come espressione di insufficienza tubulare relativa alla compromissione globale dei nefroni.
Le fasi poliuriche di remissione delle tubulonefrosi acute (da sublimato o da altre cause) nelle quali a un periodo di anuria segue un periodo di poliuria (4-5 litri di urine al giorno) hanno un analogo significato.
La densità urinaria può essere valutata previo frazionamento urinario.

Prova della concentrazione urinaria

Il paziente, digiuno dalla sera precedente, resta a letto: vuota la vescica; l'urina viene conservata. Subito dopo gli viene somministrato un pasto asciutto: 100 g di pasta asciutta, 150 g di carne ai ferri con qualche patata bollita, 100 g di pane e una mela; durante il pasto non beve e resta senza bere per tutta la durata della prova. Si raccolgono le urine ogni 2 ore per 6-8 ore: ogni campione di urina viene misurato e di esso viene determinato il peso specifico. La presenza di edemi rende fallace la prova. In condizioni normali la quantità di urina emessa in ogni frazione oraria è molto scarsa (spesso non supera i 20-40 ml) e il peso specifico sale rapidamente a 1025-1030.
Nelle nefropatie con insufficiente potere di concentrazione, il peso specifico urinario si eleva solo di poco sui bassi valori di partenza:
parleremo di ipostenuria se il peso specifico non supera i 1015; si tratta di una condizione frequente nelle lievi insufficienze renali che accompagna anche le fasi di guarigione di alcune nefropatie acute;
parleremo di isostenuria se il peso specifico resta in tutti i campioni attorno a 1008-1010; depone per una grave compromissione funzionale del rene; la si riscontra nelle glomerulonefriti croniche, nelle nefroangiosclerosi e nelle insufficienze renali da glomerulonefrosi.
A completamento dell'esame, può essere eseguito il test di somministrazione di ormone antidiuretico (ADH) esogeno. Si somministra dDAVP alla dose di 4 mcg im oppure 10 mcg per via nasale e si procede quindi alla raccolta di urine ogni 2 ore per 6-8 ore.

Prova della diluizione urinaria

Serve per una valutazione dell'attitudine del rene a eliminare l'acqua. Si fa vuotare la vescica e in mezz'ora si fanno bere al paziente digiuno 1000 ml di acqua; si raccolgono poi le urine di ora in ora per 4 ore misurando di ogni campione il volume e il peso specifico. Il rene normalmente elimina in 4 ore tutta l'acqua ingerita mentre il peso specifico si abbassa sui 1002; se vengono eliminati meno di 800 ml di acqua in 4 ore è probabile che sia operante una diminuzione dell'attività funzionale del rene: è necessario escludere l'esistenza di un'insufficienza epatica, che di per sé comporta un ritardo nell'eliminazione renale dell'acqua, e poche altre condizioni quali il morbo di Basedow, il morbo di Addison, l'acromegalia e alcuni tumori cerebrali.

Azotemia

Intendesi per azotemia la quantità di azoto non proteico presente in 100 ml di sangue. L’azoto totale del plasma comprende:
l’azoto proteico delle plasmaproteine;
l'azoto non proteico o incoagulabile che viene misurato previo allontanamento delle plasmaproteine per coagulazione.
L’azoto incoagulabile comprende l’azoto dell’urea e di altre sostanze contenute nel sangue in concentrazione minore: l’acido urico, la creatina, la creatinina, gli aminoacidi e l’ammoniaca. Si tratta di cataboliti del metabolismo endogeno cellulare o del metabolismo delle proteine alimentari. L'urea, sintetizzata nel fegato, è il più importante catabolita azotato.
L’azoto incoagulabile del sangue, che può essere espresso anche come urea, nel soggetto normale a digiuno è compreso fra 20 e 40 mg%. Esistono metodiche in grado di dosare anche l’azoto ureico (BUN Blood Urea Nitrogen degli anglosassoni) che, essendo pari a poco meno del 50% in peso della molecola dell’urea, è presente nel sangue in concentrazioni di circa 10-20 mg%.
L’urea può essere determinata con metodi colorimetrici. Più diffusi sono tuttavia i metodi basati sull’idrolisi enzimatica dell’urea: l’ammoniaca prodotta dall’urea nella reazione di idrolisi può venir utilizzata in una seconda reazione enzimatica di animazione, NADdipendente, catalizzata dalla glutammato-deidrogenasi che permette di risalire al contenuto di urea nel campione. Se viene misurata la velocità d’idrolisi dell’urea durante lo stato stazionario (determinazione cinetica) vengono ottenuti risultati migliori.
L'azotemia può aumentare per cause renali, ma anche per cause pree post-renali. In sintesi, i valori di urea nel sangue aumentano allorché il filtrato glomerulare discende al di sotto del livello critico di 25 ml/min.
La cosiddetta iperazotemia pre-renale è determinata da una riduzione della funzione renale non accompagnata ad alterazioni parenchimali. Come cause si riconoscono:
ipovolemia per emorragie, ustioni, pancreatiti, perdite idrosaline;
insufficienza cardiocircolatoria per infarto miocardico tamponamento cardiaco, shock, vasodilatazione periferica— vasocostrizione a livello renale.
L'iperazotemia renale è conseguente ad alterazioni del parenchima: si instaura rapidamente nelle forme anuricheo fortemente oliguriche, delle glomerulonefriti acute oppure della necrosi tubulare acuta, o anche nelle malattie tubulointerstiziali acute, in misura più graduale nelle glomerulonefriti croniche.
L'iperazotemia post-renale è infine secondaria a diminuzione del filtrato glomerulare per ostacolo al deflusso urinario. È il caso della calcolosi urinaria, di neoplasie del tratto urinario, dell'ipertrofia prostatica.
L’aumento dei livelli ematici di urea, oltre a causare importanti alterazioni metaboliche, provoca la sua diffusione in numerosi organi e tessuti:
nell’intestino, dove subisce la fermentazione ammoniacale alla quale fanno seguito iperammoniemia, alito urinoso, nausea, vomito e diarrea sanguinolenta per l’azione irritante dell’ammoniaca sulla mucosa gastrointestinale;
nella cute, attraverso le ghiandole sudorali, donde la presenza di cristalli di urea sulla pelle, il prurito, le uremidi;
nel pericardio: dove esercita un’azione irritante probabilmente responsabile della pericardite uremica.
La ritenzione di sali di ammonio quaternario induce torpore, sonnolenza, alterazioni dell’eccitabilità neuromuscolare e infine il coma uremico.

Creatininemia

Nell’insufficienza renale la creatininemia supera i 2 mg% e può raggiungere valori anche molto elevati. È stata dimostrata la proporzionalità inversa dell’ipercreatininemia con il filtrato glomerulare così che dal tasso di creatinina nel sangue è possibile risalire ai ml/min di filtrato glomerulare. Viene ancora diffusamente determinata con reazione colorimetrica; il metodo enzimatico con l’impiego del reattivo di Triuder è in grado di migliorare l’accuratezza.

Uricemia

Quando nell’insufficienza renale il filtrato glomerulare scende al di sotto di 60 ml/min l’acido urico plasmatico supera i 7 mg%. Nelle insufficienze renali croniche con iperuricemia si possono realizzare quadri di gotta secondaria. Nella valutazione di un’iperuricemia devono ovviamente essere tenute presenti tutte le altre cause che la possono determinare.

Potassiemia

L’insufficienza renale condiziona un difetto nell’escrezione del potassio. Il potassio plasmatico può raggiungere valori di 7-10 mEq/l con gravi ripercussioni nell’efficienza contrattile del miocardio. L’elettrocardiogramma manifesta importanti e ingravescenti alterazioni premonitrici di emergenze cardiache spesso fatali:
in un primo tempo le onde T sono di voltaggio maggiore che di norma e di aspetto appuntito;
in un secondo tempo si osserva un accorciamento della sistole elettrica QT;
in un terzo tempo si registrano complessi QRS allargati, sempre con accorciamento della sistole elettrica e alterazioni della fase di ripolarizzazione;
la tappa finale è l’arresto cardiaco.

Sodiemia

L’insufficienza renale realizza una ritenzione di sodio. Non sempre si evidenziano elevati valori di sodio plasmatico perché il volume di distribuzione del sodio è molto grande e in questi casi una parte del catione ritenuto entra all'interno delle cellule. La ritenzione sodica tuttavia condiziona:
ipervolemia con ipertensione arteriosa;
aumento del volume dei liquidi interstiziali con edema; particolarmente temibili l’edema cerebrale responsabile di crisi eclamptiche, l’edema polmonare e l’edema retinico.

Fosfatemia

L’insufficienza renale con uremia acuta o cronica comporta una ritenzione di fosfato. Il fosfato plasmatico raggiunge valori di 10-15 mg% e talvolta li supera.
L’iperfosfatemia dell'insufficienza renale esercita un’azione negativa sul livello del calcio contribuendo all’istituzione di un’ipocalcemia che è spesso responsabile di crisi tetaniche e alla comparsa di calcificazioni ectopiche (particolarmente temibili quelle delle pareti arteriose).
In certe malattie tubulari la fosfatemia è inferiore ai valori normali e non supera gli 1,5-2,5 mg%. Ciò è dovuto a un difetto (il più delle volte congenito) del riassorbimento tubulo-renale del fosfato.
In questi casi la cronica perdita di fosfato con le urine, alla quale spesso si associa un difetto di trasporto intestinale del fosfato, condiziona quadri di osteomalacia o di rachitismo.

Equilibrio acido-base

I processi metabolici producono giornalmente più di 25.000 mEq di H+ che devono essere smaltiti dall’organismo pena il rapido aumento della concentrazione degli idrogenioni nel sangue.
Come abbiamo detto nel paragrafo sulla “Regolazione dell’equilibrio acido-base” a pag. 93, noi siamo abituati a valutare la reazione del sangue in termini di pH cioè sulla scorta dell’inverso del logaritmo della concentrazione degli idrogenioni.
Le massime oscillazioni del pH compatibili con la vita variano fra 7 e 7,8, ma tenendo presente la scala logarit L’equilibrio acido-base è mantenuto dall’insieme delle operazioni che attraverso lo smaltimento o attraverso la neutralizzazione delle valenze acide o alcaline in eccesso garantiscono la stabilità della reazione dei liquidi corporei.

L’emuntorio renale, insieme all’apparato respiratorio, costituisce uno dei due elementi essenziali per il controllo dell’equilibrio acido-base. Esso infatti, in condizioni fisiologiche, attraverso l’eliminazione delle valenze acide e il riassorbimento dei bicarbonati, è in grado di esercitare un controllo sulle alterazioni dell’equilibrio acido-base e di correggerle quando necessario.

In condizioni fisiologiche il rene è in grado di provvedere all’eliminazione dell’acidità fissa prodotta dall’organismo per le normali necessità metaboliche.

In condizioni patologiche, il rene è in grado di mettere in atto i meccanismi atti alla conservazione o al ripristino di valori fisiologici di pH.

In seguito alla repentina riduzione del pH che si determina nell’insufficienza respiratoria acuta (acidosi respiratoria), il rene è in grado di eliminare valenze acide e di risparmiare bicarbonato, in maniera tale da tentare il ripristino del pH fisiologico. In questo caso, tuttavia, il compenso renale non è immediato e si attua nel giro di alcuni giorni, per cui l’intervento immediato dei tamponi non bicarbonato è essenziale, anche se generalmente non sufficiente, a tamponare l’eccesso di valenze acide.

Nell’alcalosi respiratoria, il rene è in grado di mettere in atto i meccanismi opposti, eliminando bicarbonato nel tentativo di ridurre il pH a valori normali.

Il rene contribuisce infatti sostanzialmente alla regolazione dell’equilibrio acido-base attraverso meccanismi diversi:

*   eliminazione prevalente di fosfati in forma monoidrata (NaHPO4) rispetto ai fosfati in forma diidrata (NaH2PO4) che consente di eliminare ioni H+ risparmiando basi fisse;
*   il riassorbimento tubulare dei bicarbonati (NaHCO3) dall’H2CO3 grazie all’azione catalitica dell’anidrasi carbonica;
*   la combinazione di ioni H+ con NH3 prodotta dai tubuli renali a partire dalla glutamina grazie alla catalisi di una glutaminasi.

Il quadro clinico dell’acidosi renale varia da caso a caso; sempre è apprezzabile un’iperventilazione polmonare (respiro grosso) dovuta alla sollecitazione del centro respiratorio.

Il quadro umorale è caratterizzato da:

*   bicarbonati plasmatici diminuiti (attorno a valori di 10 mEq/l o meno);
*   diminuita, che indica una tendenza più o meno efficiente alla correzione respiratoria dell’errore metabolico;
*   pH diminuito (compreso fra 7,25 e 7,35) o non modificato, se l’acidosi metabolica è compensata.

Nell’insufficienza renale cronica, la progressiva riduzione della funzione renale determina un’incapacità del rene a eliminare l’acidità fissa a livello glomerulare per cui compare acidosi metabolica. La progressiva perdita di funzione, può interessare inoltre anche la funzione tubulare, che va ad aggravare l’acidosi per incapacità del rene a rigenerare i bicarbonati e all’eliminazione delle valenze acide a livello tubulare.

Il rene è tuttavia in grado, anche in condizioni di alterata funzione, di eliminare il carico acido, mentre nelle fasi più precoci dell’insufficienza renale, può risultare più evidente la perdita della funzione tubulare. Per questo motivo, in fase iniziale, l’acidosi metabolica dell'insufficienza renale può dare luogo a uriacidosi metabolica a gap anionico normale (ipercloremica), mentre nelle fasi più tardive, si può manifestare uri acidosi a gap anionico aumentato (normocloremica).

Funzioni endocrine del rene. Una diminuzione della massa funzionante renale condiziona:

*   un difetto nella disponibilità di 1-alfa-idrossilasi, un enzima che perfeziona la vitamina D nel suo metabolita attivo finale, l’l,25-di-idrossi-colecalciferolo [l,25(OH2) vit. D]. Ciò porta a un grave difetto di trasporto intestinale del calcio e del fosfato con conseguente osteomalacia; la concomitante ipocalcemia condiziona tetania ipocalcemica e iperparatiroidismo secondario;
*   un difetto nella disponibilità di eritropoietina cui fa seguito un’anemia da eritroblastopenia.

Nell’ambito della funzione endocrina del rene va considerata anche la sintesi di renina. Prodotta dalle cellule iuxta-glomerulari, la renina deriva da un precursore noto come prorenina. Il processo di conversione avviene in molti altre sedi come cervello, cellule endoteliali del sistema vascolare periferico, gonadi, midollare e corticale surrenale: l’apparato iuxtaglomerulare resta comunque il più importante. La renina è un enzima proteolitico in grado di agire su un substrato prodotto dal fegato noto come angiotensinogeno staccando da esso un decapeptide denominato angiotensina I: da questa, per azione di un enzima conosciuto come enzima di conversione, prende origine un octapeptide, Vangiontensina II, caratterizzata da una spiccata azione vasocostrittrice e in grado di stimolare la produzione di aldosterone.

Il sistema renina-angiotensina gioca un ruolo essenziale nei meccanismi di filtrazione glomerulare, di riassorbimento tubulare del sodio e dell’acqua, e più in generale nel mantenimento di fisiologici valori di pressione arteriosa. Uno spiccato aumento dei valori ematici di renina si può osservare neH’ipertensione nefrovascolare, oppure nei tumori renali renino-secernenti.

Disfunzione erettile. Il meccanismo di erezione del pene inizia nel cervello e coinvolge il sistema nervoso e quello vascolare. Per mezzo di specifici neurotrasmettitori, stimoli fisici e psicologici inducono un incremento di afflusso di sangue arterioso (arterie peniene e arteria spongiosa) al pene e una riduzione dallo stesso del deflusso di sangue venoso, da cui l’erezione. Un ruolo importante è svolto anche dalla liberazione di molecole vasodilatanti quali il biossido e l’ossido d’azoto (NO 2 e NO) che agiscono attivando l’adenilciclasi, l’enzima che ottiene il cGMP dal GTP convertito in GDP.

La disfunzione erettile riconosce numerose cause, organiche e psicologiche, che possono agire sia separatamente che in concorso tra di loro: malattie vascolari; diabete; farmaci; squilibri endocrini; cause neurologiche; traumi; esiti di chirurgia pelvica; malattia di La Peyronie; insufficienza venosa; congestione pelvica; cause psicologiche e stress. Le cause più frequenti sono:

*   l'arteriosclerosi che provoca una riduzione del flusso del sangue nelle arterie di apporto al pene, e di cui sono principali fattori di rischio l’età, il fumo, l’ipertensione e il diabete;
*   il diabete anche per la neuropatia a questo conseguente;
*   i farmaci antipertensivi e gli antidepressivi; l’alcol;
*   le lesioni de! midollo spinale, l’infarto cerebrale e la sclerosi multipla;
*   la cistectomia e la prostatectomia radicale per cancro;
*   la depressione, i sensi di colpa, le preoccupazioni, lo stress e l’ansia.

Specifici esami per la valutazione del flusso penieno, della conduzione degli impulsi nervosi e del tono muscolare sono:

*   rilevazione delle erezioni notturne: durante le fasi REM del sonno si hanno mediamente 5 erezioni spontanee: si realizzano circa ogni 90 minuti con una durata anche di 30 minuti. Sono indicative di un fisiologico flusso del sangue e di una corretta conduzione nervosa. La registrazione di questi eventi si effettua con apposite fascette a strappo a differente resistenza: la capacità tensiva erettile è quindi valutata in base alle fascette che si spezzano, oppure, se connesse a un elettrodo di registrazione, dalla tensione indotta sul sensore contenuto nella fascetta;
*   ecografia dinamica peniena: viene eseguita in flaccidità e durante l'erezione indotta con l'iniezione intracavernosa di un vasodilatatore (papaverina 0 prostaglandina);
*   cavernosografia dinamica: si esegue iniettando nei corpi cavernosi il mezzo di contrasto prima in flaccidità e successivamente durante l'erezione indotta farmacologicamente;
*   conduzione dei nervi penieni: viene valutato che la reattività dovuta alla buona conduzione sia presente; comprimendo il glande lo sfintere anale si deve contrarre se tutto funziona bene. Per situazioni più specifiche o ove il test reattivo dimostri tempi di lunga latenza si provvede con elettrostimoli a mezzo di elettrodi opportunamente applicati così da registrare i difetti di conduzione sia sensoriale che effettore. Può essere applicata una vibrazione elettromagnetica registrando la sua percezione ai diversi livelli del pene in relazione a differenti intensità: la carenza di percezione è un indice di difetti della trasmissione nei nervi sensitivi.

La prostata è una ghiandola muscolare a forma di castagna, lunga circa 3,5 cm, del peso di circa 20 g nel soggetto giovane adulto; formata da due parti anatomicamente ed embriologicamente diverse:

*   una parte caudale che comprende i due lobi postero-laterali fra loro uniti da un rudimentale lobo anteriore;
*   una parte craniale inserita fra i due lobi postero-laterali, che circonda l’uretra al disopra dello sbocco dei condotti ejaculatori; questa porzione craniale: in parte si trova all’interno dello sfintere liscio della vescica e comprende la zona delle ghiandole periuretrali; in parte si trova all’esterno dello sfintere e circonda il collo vescicale del quale fa parte integrante.

La prostata comprende:

*   uno stroma connettivale ricco di fibre muscolari lisce;
*   una componente ghiandolare tubulo-alveolare rivestita da epitelio cubico o cilindrico.

La prostata ha un’attività secretoria esterna: immissione del liquido prostatico nell’uretra durante l’eiaculazione.

Il secreto prostatico è costituito da acido citrico, fosfatasi acida, spermine, potassio, calcio e zinco. Alcune componenti delle secrezioni prostatiche servono a proteggere il tratto urinario e il sistema riproduttivo. Tra queste anche l’enzima noto come antigene prostatico specifico (PSA) che sembra abbia il compito di mantenere fluido il liquido seminale. La funzione della prostata è regolata dagli androgeni, e dal testosterone in particolare che a livello delle cellule prostatiche viene trasformato in diidrotestosterone.

Esame clinico della prostata. La semeiotica della prostata inizia con lo studio della funzione minzionale. Data la sua sede periuretrale, è intuitivo che la prostata quando aumenta di volume possa:

*   sollecitare la minzione per anormali stimoli sul trigono vescicale e sull’uretra prostatica;
*   creare difficoltà all’emissione dell’urina fino al blocco minzionale completo.

I pazienti con aumento del volume della prostata (anche se limitato al lobo anteriore) denunciano:

*   maggiore frequenza delle minzioni;
*   difficoltà a emettere le urine;
*   episodi di blocco minzionale estremamente dolorosi se si realizza per ritenzione urinaria acuta oppure ristagno cronico di urina con progressiva distensione dell’urocisti, la quale si dilata, si ipertrofizza, e condiziona nei casi estremi Viscuria paradossa.

L’esame fisico della prostata viene effettuato con l’esplorazione rettale:

*   paziente in posizione genu-pettorale;
*   oppure paziente in posizione supina a cosce allargate, opportunamente sollevato con un cuscino.

In condizioni normali il dito esploratore consentirà di apprezzare anteriormente la massa prostatica di dimensioni normali, a superficie liscia, con conservazione del solco mediano fra i suoi lobi postero-laterali, di consistenza tesoelastica, non dolente. In condizioni patologiche dovranno essere considerati:

*   le dimensioni della ghiandola prostatica;
*   i caratteri della sua superficie;
*   i rapporti con i visceri vicini;
*   la consistenza della ghiandola;
*   la sua dolorabilità.

Un aumento di volume della prostata è reperto frequente in età senile; ma anche nell’adulto la ghiandola può raggiungere dimensioni notevoli per ipertrofia e nelle neoplasie maligne:

*   nelle ipertrofie e nei fibroadenomi la superficie prostatica resta generalmente liscia mentre nei cancri può apparire irregolare in fo to o in aree limitate;
*   nelle ipertrofie e nel fibroadenoma restano normali i rapporti con i visceri circostanti, mentre nelle neoplasie maligne avanzate è caratteristico lo sconfinamento del tumore per contiguità, che conferisce alla prostata margini indistinti;
*   la consistenza teso-elastica di una prostata aumentata di volume depone per l’ipertrofia e/o per il fibroadenoma; zone di consistenza lapidea sono fortemente sospette per una neoplasia maligna; ma purtroppo i carcinomi della prostata non sempre si rendono percepibili al riscontro rettale in quanto spesso di piccole dimensioni e indovati all’interno della ghiandola;
*   una prostata dolente all’esplorazione rettale è generalmente indicativa di una condizione di flogosi: questo riscontro è frequente nelle prostatiti di varia natura; ma talvolta non si tratta di una dolorabilità della ghiandola prostatica bensì di una dolorabilità delle vescichette seminali che sono allogate posteriormente a essa.

L’esame della prostata sarà completato da un’accurata ricerca palpatoria e percussoria di un eventuale globo vescicale espressivo di ritenzione urinaria; questa sarà confermata con il cateterismo uretrale il quale consentirà la misura dell’eventuale ristagno urinario.

Il cateterismo uretrale nell’ipertrofia prostatica non è sempre facile perché il lume dell’uretra può essere estremamente ristretto; in tal caso la manovra dovrà venire affidata a uno specialista onde evitare procedure incongrue fonte di emorragia o di false strade.

Neipertrofia prostatica sono frequenti:

*   le ematurie uretrali e/o vescicali dovute alla dilatazione dei plessi venosi;
*   le flogosi vescicali spesso iperpiretiche.

Nelle stenosi inveterate si osserva talvolta la formazione di un grosso calcolo vescicale.

Esame strumentale della prostata.

Per mezzo dell’urografia discendente è possibile apprezzare durante la fase cistografica un eventuale ingrandimento della ghiandola prostatica sotto forma di un’ampia impronta sul margine inferiore dell’ombra vescicale.

L'uretrografia ascendente o retrograda permette di rilevare la presenza di stenosi uretrali e, durante la fase cistografica, il grado di riempimento della vescica e l’eventuale ristagno post-minzionale con l’impronta prostatica per fibroadenoma: inoltre è possibile la visualizzazione di diverticoli vescicali e di reflusso vescico-ureterale.

una scintigrafia ossea sul corpo intero data la precocità e la frequenza delle metastasi ossee in questa neoplasia.

Risonanza magnetica nucleare

Fornisce una riproduzione tridimensionale della ghiandola. Si esegue con magnete superconduttivo da 0,5 T con bobina endorettale appositamente disegnata per la prostata. Vengono acquisite immagini nel piano assiale, sagittale e coronale, ricavate da sezioni di 5 mm. La RMN sembra risultare particolarmente utile nell’identificazione del coinvolgimento capsulare e delle vescicole seminali da parte della neoplasia, e nella definizione del volume della massa neoplastica.

Biopsia della prostata

Si esegue con apposito ago Tru-cut sotto guida ecografica: l’ago è provvisto alla sua estremità di un otturatore ed è rivestito da una cannula con estremità tagliente.

Ecografia

L’ecografia transrettale è il mezzo strumentale più idoneo per lo studio clinico dell’organo. Secondo la tecnica più recente si procede con una sonda generatrice di ultrasuoni introdotta nel retto. Le immagini sono estremamente convincenti per quanto riguarda:

*   le dimensioni e la regolare conformazione del viscere;
*   la sua struttura omogenea o disomogenea (nel caso di neoplasmi o di ascessi);
*   l’integrità della capsula, i rapporti della ghiandola con i visceri circostanti.

L’ecografia consente inoltre di documentare l’esistenza di calcoli intraprostatici calcifici.

Nel sospetto di una neoplasia maligna della prostata dovranno essere praticati:

*   un esame radiologico sistematico dello scheletro; una speciale sonda viene inserita nel retto, consentendo all’esaminatore di visualizzare l’intera ghiandola. Il dispositivo bioptico permette di prelevare la parte centrale del tessuto che all’ecografia appare patologico: i frammenti prelevati hanno lo spessore di circa 1 mm. Per altro in presenza di una prostata di aspetto normale, laddove si ritenga necessario eseguire una biopsia, i campioni vengono prelevati in più punti ( biopsia ro ndo ni). L’esame è sostanzialmente indolore. Si procede alla biopsia quando vi è positività all’esplorazione rettale, con PSA aumentato, nei casi sintomatici o qualora esista familiarità per carcinoma prostatico. Nonostante la biopsia si esegua attraverso il retto, un accurato clisma di pulizia e una terapia antibiotica nell’immediatezza del prelievo riducono il rischio di infezioni.

Semeiotica funzionale. Antigene prostatico specificoÈ una serin-proteasi ed è sintetizzata dall’epitelio duttale e dalle cellule acinari della prostata. In circolo il PSA si trova prevalentemente complessato a proteine con attività inibente le proteasi sieriche (PSA totale): in piccola percentuale è presente in forma libera (PSA libero).
Essendo prodotto quasi esclusivamente dalla prostata, viene utilizzato come marker di patologia prostatica e di cancro prostatico in particolare. Per il PSA totale si considerano normali i valori sino a 4 ng/ml, meritevoli diattenzione i valori sino a 12 ng/ml, francamente patologici quelli superiori a 12 ng/ml. Deve comunque essere ricordato che almeno il 25% dei soggetti con neoplasia possono presentare nelle fasi iniziali della malattia valori di PSA totale al di sotto dei 4 ng/ml; e che i valori di PSA totale possono aumentare anche considerevolmente per ipertrofia prostatica benigna oppure per prostatite.
Per aumentare l’utilità clinica del marker, è stato proposto il rapporto PSA libero/PSA totale: valori inferiori a 7% sono fortemente suggestivi per neoplasia, mentre valori superiori a 25% tendono a escluderla.
In sintesi riteniamo che il dosaggio del PSA deve essere integrato, al fine di una corretta diagnosi, dall’esame clinico, dall’ecotomografia e in ultimo dalla biopsia prostatica. Per altro il PSA si è rivelato estremamente utile nel follow-up della malattia e in particolare nel monitoraggio della terapia.
I sistemi di dosaggio sono basati sull’utilizzo di anticorpi policlonali e monoclonali.
Fosfatasi acida
Anche la fosfatasi acida è secreta dalla ghiandola prostatica.
Può essere dosata nel sangue con metodo enzimatico e il suo dosaggio è stato utilizzato in passato come indicatore di cancro della prostata: attualmente per la sua maggiore sensibilità viene utilizzato il PSA. 